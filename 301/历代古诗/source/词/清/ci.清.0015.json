[
  {
    "id": "adcfe4db85291f0c318584109c314e44",
    "title": "山花子",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "细雨杨花薄暮天，凤箫声断压重帘。好景遍教红袖倚，笼春纤。",
      "细语玉窗轻燕燕，暗香夜蛤影鹣鹣。半挽鸭雏浑卸却，落金蝉。"
    ]
  },
  {
    "id": "adcfe4db85291f0ce91a10b23f049d42",
    "title": "秋蕊香·咏桂",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "昨夜凉风微度，吹下青腰仙女。多情细剪金衣缕，簌簌寒香无绪。",
      "月中露下寻芳去，空延伫。绿云初染轻檀炷，暗入罗帏深处。"
    ]
  },
  {
    "id": "adcfe4db85291f0c0d4453b975b5e26f",
    "title": "浪淘沙·春游",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "春柳鹧鸪啼，花瞑烟低。葡萄泼水燕初飞。尽日秉兰罗带缓，香重金泥。",
      "芳草绿痕齐，无限长堤。归时莫遣画帘垂。记得曲阑桥畔路，玉勒迟迟。"
    ]
  },
  {
    "id": "adcfe4db85291f0c1966a6c33082b700",
    "title": "浪淘沙·燕子",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "小苑午阴长，梅子初黄。三三两两过池塘。不管罗帏人倦起，斜入纱窗。",
      "细雨费端详，只近回廊。才飞北馆又南厢。啄破海榴红欲溜，懒上雕梁。"
    ]
  },
  {
    "id": "adcfe4db85291f0cad4c06916868621b",
    "title": "浪淘沙·秋月",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "明镜破青桐，近转墙东。楼高人静影重重。露脚斜飞惊鹊语，香坠寒空。",
      "金井望雕栏，芳树璁璁。碧天凉落水晶宫。为问嫦娥愁几许，无限秋风。"
    ]
  },
  {
    "id": "adcfe4db85291f0cfd03fbd6c07ff763",
    "title": "浪淘沙·早起",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "常被五更钟，惊梦回空。枕痕轻晕冷金虫。不许愁人眠不起，窗外梧桐。",
      "镜里惜芳容，晓日胧胧。绿沈庭院鸟啼红。淡画春山垂粉泪，滴与芙蓉。"
    ]
  },
  {
    "id": "adcfe4db85291f0c80d6daafeecc95ff",
    "title": "雨中花",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "漫说海榴开遍了，怎无缘、玉山一倒。写破狼毫，题残蚕纸，总为愁人道。",
      "庭院深深晴昼好，奈相思、梦儿不到。反插牙签，倾倒花里，只是闲烦恼。"
    ]
  },
  {
    "id": "adcfe4db85291f0c0a005b736762bb40",
    "title": "鹧鸪天·夕阳",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "半壁深阴响杜鹃，淡黄云树日衔山。妆残人在阑干角，目断天晴莲子湾。",
      "情薄暮、最相关，碧纱闲卷小萍翻。可怜鸦背无多景，惯锁星眸罨画间。"
    ]
  },
  {
    "id": "adcfe4db85291f0c6f0bc7dce0315e31",
    "title": "南乡子·秋桐",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "高影出红楼，碧帘先散一庭秋。昨夜清商叩哀玉，声幽，尽在云屏角枕头。",
      "清露向晨流，泪珠点点滴新愁。为近雕阑常独倚，凝眸，残月依依下玉钩。"
    ]
  },
  {
    "id": "adcfe4db85291f0ca113c1fe85dd737d",
    "title": "南乡子·冬闺",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "斗帐欲温香，池水冰纹楼上霜。半亸绿云无意绪，思量，翠袖深深玉指长。",
      "斜日又西黄，匼匝银屏小洞房。折得梅花和影瘦，凄凉，帘外风高断雁行。"
    ]
  },
  {
    "id": "adcfe4db85291f0ca0d8aac17ec9fde8",
    "title": "南乡子·闺情",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "凉雨似新秋，帘卷湘波不下钩。看尽青山和黛湿，新愁，压下云屏角枕头。",
      "常把带围收，银蒜低垂宝篆浮。暗数松儿人不见，凝眸，浓绿阴阳燕子楼。"
    ]
  },
  {
    "id": "adcfe4db85291f0cb00a1591c508fd98",
    "title": "玉楼春·秋闺",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "城头月出惊栖羽，宝瑟清清伤玉柱。空庭悬杵数千声，半枕寒蛩闻一个。",
      "绿窗月对相思树，■■难传心上语。娟娟幽草怯黄昏，炯炯清眸怜白纻。"
    ]
  },
  {
    "id": "adcfe4db85291f0c9165c545cbe8362f",
    "title": "玉楼春·秋思",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "西园剩有黄花蝶，南浦惊飞红杜叶。秋来独自怕登楼，闲却吴绫双素袜。",
      "乱鸦啼起愁时节，料峭西风浑未歇。两行银雁十三弦，弹破梧桐梢上月。"
    ]
  },
  {
    "id": "adcfe4db85291f0c956816a2bf5dae84",
    "title": "玉楼春·代客答女郎",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "角声初展愁云暮，乱柳萧萧难去住。舴艋舟前流恨波，鸳鸯浦上相思路。",
      "生分红绶无人处，半晌金樽容易度。惜别身随南浦潮，断肠人似潇湘雨。"
    ]
  },
  {
    "id": "adcfe4db85291f0c371e4c9c7ca8a482",
    "title": "玉楼春·苦雨旅怀",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "千山染就朦胧碧，杜宇惊人啼怨魄。绿窗长日守芭蕉，帘额沈沈无燕入。",
      "湿云底死连朝夕，不管相如犹倦客。好将单枕画潇湘，梦到巫山■里隔。"
    ]
  },
  {
    "id": "adcfe4db85291f0c78760ff8e7b48aac",
    "title": "玉楼春·美人午睡",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "绿阴掩过屏山叠，玉子弹棋浑倦歇。碧绡正好贮行云，花骨闲支随梦蝶。",
      "流黄水簟冰肌贴，午院亭亭兰气彻。半钩罗袜笼湘裙，疑是纤纤波底月。"
    ]
  },
  {
    "id": "adcfe4db85291f0c8074bd55e6f54c00",
    "title": "步蟾宫·晏起",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "沉香漫爇青丝帐，看睡醒、红潮初漾。花深雾重不如眠，把合锁、窗儿推上。",
      "床前鹦鹉无心想，弄足上、金绳频响。这回浑是不成酣，且喜得、温存一晌。"
    ]
  },
  {
    "id": "adcfe4db85291f0c3769e8bee0379df7",
    "title": "虞美人·春雨",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "廉织断送荼蘼架，衣润笼香罢。鹧鸪啼处不开门，生怕落花时候近黄昏。",
      "艳阳惯被东君妒，吹雨无朝暮。丝丝只欲傍妆台，欲作一春红泪满金杯。"
    ]
  },
  {
    "id": "adcfe4db85291f0ca8f1d1dee991f59e",
    "title": "虞美人·孟夏停吴氏馆见桂花开雨中寄调赋之",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "谁偷月下金丝缕，开向黄梅雨。宁馨爱近石榴红，为怕年来憔悴见秋风。",
      "数枝先缀蟾宫玉，芳影排如粟。不劳珠露拂清凉，自有生绡帐子笼温香。"
    ]
  },
  {
    "id": "adcfe4db85291f0ceb760d5c9553a9b2",
    "title": "翻香令·本意",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "微翻朱火暖金猊，绿烟斜上玉窗低。龙香透、云英薄，近流苏、常自整罗衣。",
      "轻分麝月指痕齐，博山馀篆润丹泥。只赢得、笼儿热，但灰成、心字少人知。"
    ]
  },
  {
    "id": "adcfe4db85291f0c0cc74f9d90ca4771",
    "title": "一斛珠",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "雨痕新过，回廊月影青林度。有情院子无情坐。槛外吟蛩，先把秋声做。",
      "天涯有客凭栏语，山空水落凉千树。梵钟不警愁来处，踏破苍林，肃肃惊飞羽。"
    ]
  },
  {
    "id": "adcfe4db85291f0c6bd6b46ae23bd59b",
    "title": "踏莎行·立春",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "芳草回心，平沙转翠。胧胧晓树如新醉。萦烟初系玉楼人，钗头空带宜春字。",
      "青鸟衔还，银幡传至。石华裙上东风细。开帘镇日待春来，春来浑是无情思。"
    ]
  },
  {
    "id": "adcfe4db85291f0caab7a21c337c93b6",
    "title": "踏莎行·秋雨",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "闵馆清深，巧云迷散。丝丝不断如春线。伤心无奈急回风，枝枝暗落无人见。",
      "香稻低天，芙蓉疏岸。离离又湿江南雁。芭蕉清听历空阶，情人似隔潇湘远。"
    ]
  },
  {
    "id": "adcfe4db85291f0cad4adf04eb154e93",
    "title": "踏莎行·子规",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "花岛沉红，香溪绿染。无端啼破斜阳岸。王孙春草遍天涯，凭君一语频频唤。",
      "五月江深，三更月半。相思一夜惊千遍。有情莫向异乡啼，飞归巫峡何曾远。"
    ]
  },
  {
    "id": "adcfe4db85291f0cd465ea4689b8145c",
    "title": "小重山·咏别",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "江浦潮生紫楝花。垂杨移素艇、暮云遮。真珠小泪滴窗纱。春山蹙，楼外欲栖鸦。",
      "犹记鬓云斜。枕痕红润玉、笼朝霞。自从相送六萌车。金跳脱，松似那时些。"
    ]
  },
  {
    "id": "adcfe4db85291f0ced6be15825280c91",
    "title": "小重山·除夕",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "楼上低垂翡翠帘。玉钩红袖内、隐春纤。绣额初教彩燕添。梅信早，点检鬓云边。",
      "香幕水沉烟。灯花凝绛蜡、不成眠。明朝春色上眉尖。须好梦、随意卜金钿。"
    ]
  },
  {
    "id": "adcfe4db85291f0cc203a373e6a626aa",
    "title": "临江仙·春潮",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "一曲画桥春水急，绿帆远挂斜阳。谁家艇子近垂杨。杏花新雨后，初浴两鸳鸯。",
      "暮暮朝朝来信准，教人无奈横塘。新愁恰与此平量。惯随明月上，更弄柳丝长。"
    ]
  },
  {
    "id": "adcfe4db85291f0c8ad2ad64eec79ad5",
    "title": "临江仙·柬友",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "不觉新愁催彩燕，难忘宋玉东邻。梅花已梦晓云深。借君玉指上，弹出凤求音。",
      "鱼钥先通金锁信，莫教红叶沉沉。卢家待暖画堂春。愿将双彩线，绣作月中人。"
    ]
  },
  {
    "id": "adcfe4db85291f0c90a3a7aef1dd1e6d",
    "title": "临江仙·暑夜",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "茉莉微含香乳，红蕉半吐腥唇。窄衫不耐砑罗新。轻分莲瓣子，暗卜意中人。",
      "洗发金盆碍月，擎桨犀液凉心。鸭阑庭畔每逡巡。玉簪黏粉露，丹鸟上承尘。"
    ]
  },
  {
    "id": "adcfe4db85291f0cd47a06dde4bc9780",
    "title": "一剪梅·别意",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "红蓼秋深白鹭飞。半启葳蕤，懒画星眉。芙蓉初落水平池。记得来时，不见来时。",
      "楼外催寒暮角迟。月满金微，人近罗帷。雁行无字写相思。妾意君知，君意难知。"
    ]
  },
  {
    "id": "adcfe4db85291f0c6af2f78a49454645",
    "title": "鹊踏枝风情",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "豆蔻枝头红粟小。半整云鬟，知是伤春了。幸得玉楼香未杳，人间有信传青鸟。",
      "闻说柳梢青渺渺。一剪横波，如对潇湘晓。为语东风吹蝶早，教人着意怜芳草。"
    ]
  },
  {
    "id": "adcfe4db85291f0c751e6545ef2ea378",
    "title": "鹊踏枝落叶",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "惨碧愁黄无气力，做尽秋声，砌满栏干侧。疑是纱窗风雨人，斜阳又送栖鸦急。",
      "不比落花多爱惜，南北东西，自有人知得。咋夜小楼寒四壁，半堆金井霜华白。"
    ]
  },
  {
    "id": "adcfe4db85291f0ca85a5c7825661aee",
    "title": "鹊踏枝初夏湖上雨怀",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "半枕催寒更漏雨。夜合香开，初试闲愁绪。好梦醒时惊鹊语，纤纤又湿梧桐树。",
      "越水吴山情几许。翠幕烟波，不见花飞处。怕向西陵闻杜宇，空庭依旧苍苔暮。"
    ]
  },
  {
    "id": "adcfe4db85291f0cadd0e6753976cc1a",
    "title": "鹊踏枝雨舟纪梦",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "四围山色新安路。溪滑云深，唤起离人绪。点点黄梅天上雨，五更湿尽相思树。",
      "飘飖已作浮萍侣。角枕蓬窗，无计推愁去。石上菖蒲长几许，梦回香阁逢端午。"
    ]
  },
  {
    "id": "adcfe4db85291f0cb90bdb739159e483",
    "title": "唐多令·春思",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "杨柳织成愁，枝间挂玉钩。这几番、花信到妆楼。尽道踏青明日好，曾许下、又还休。",
      "窗外鸟钩辀，玉人应到否。看东风、不解促骅骝。池上杨花飞遍也，春去了、倩谁留。"
    ]
  },
  {
    "id": "adcfe4db85291f0cbfb69e51004b4ad0",
    "title": "苏幕遮·春晓",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "花影深帘重。斗帐微寒，一枕香云拥。何事起来常懵忪，绣被红翻，颠倒思前梦。",
      "画楼高，香陌迥。千万垂杨，又被东风送。门外莺啼芳草动。",
      "独自开奁，检点钗头凤。"
    ]
  },
  {
    "id": "adcfe4db85291f0cf49ce617169c3413",
    "title": "苏幕遮·咏枕",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "翠屏高罗帐小。半锁香云，自共愁人倒。一幅潇湘图未了。斜倚金钿，夜夜巫山晓。",
      "凤钗寒，玉漏悄。独自温存，只索和衣抱。梦到君边常草草。几度香销，更有谁知道。"
    ]
  },
  {
    "id": "adcfe4db85291f0cc2109357e81e9139",
    "title": "破阵子·秋夜",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "白露凉惊玉树，明蟾秋映金绳。帐底葡萄看数颗，阶前络纬听三更。灯花销复生。",
      "总是愁来角枕，那堪风度檐铃。自分人间怜只影，不知天上喜双星。银河无限清。"
    ]
  },
  {
    "id": "adcfe4db85291f0ce184798c35d716e7",
    "title": "渔家傲·新柳",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "半吐流苏蘸水面，弄愁一缕青丝短。小阁春寒帘不卷。风冉冉，纤柔未许莺儿串。",
      "可是江南风景晏，嫩黄初破春潮溅。此日章台人近远。芳草岸，渐垂长带教侬绾。"
    ]
  },
  {
    "id": "adcfe4db85291f0cee25c36fb02aa774",
    "title": "渔家傲·咏雪",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "半启朱扉寒粉面，腾腾更爱灯前见。帘外玉梅香近远。罗袜浅，盈盈踏破银泥软。",
      "淅淅雕阑风力短，清光又照黄昏院。怯把鸳针穿彩线。愁婉转，玉楼人共金凫暖。"
    ]
  },
  {
    "id": "adcfe4db85291f0cbcc46d8d46b8717d",
    "title": "渔家傲·咏滩水",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "山色蒙萝围四壁，葡萄一泻倾千尺。罗袜盈盈轻未湿。留不得，莫叫比翼鸳鸯立。",
      "龙卵丹青和水碧，縠纹细蹙飞花急。映得清眸双黛色。溪月白，明珠翠羽无消息。"
    ]
  },
  {
    "id": "adcfe4db85291f0c77b526012edff520",
    "title": "风中柳闲情",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "暗锁离愁，端是楼前杨柳。凭栏干、月痕初透。腕儿越瘦，眉儿越皱。怕黄昏、燕归时候。",
      "粉薄香销，帘额清清依旧。试兰汤、微温豆蔻。常垂纤手，轻披罗袖。倚屏风、夜深灯后。"
    ]
  },
  {
    "id": "adcfe4db85291f0c606d191e710e0b41",
    "title": "青玉案",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "惯消玉腕镂金钏，细数佳期春半。墙外风筝云里断。樱桃花下，秋千红索，整个闲庭院。",
      "无凭无准青禽翰，愁雨愁晴芳草岸。常锁葳蕤春不管。施香小鸟，伴人憔悴，学语低声唤。"
    ]
  },
  {
    "id": "adcfe4db85291f0c843d06036edd4849",
    "title": "天仙子·初晴湖上",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "湖上清阴明灭，燕子掠波飞贴贴。好风轻送木兰舟，芳草合。芙蓉叶，横翠落霞红未歇。",
      "柳外斜阳移粉蝶，风景教侬无处说。嫩凉微酒薄更衣，云际月。人天未，愁到青山三四折。"
    ]
  },
  {
    "id": "adcfe4db85291f0c967b0e5334583823",
    "title": "江城子·秋思",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "一篙秋水淡芙蓉。晚来风，玳云重。检点幽花，斜缀小窗红。罗袜生寒香细细，怜素影，近梧桐。",
      "栖鸦零乱夕阳中。叹芳丛，诉鸣蛩。半卷鸾笺，心事上眉峰。玉露金波无意冷，愁灭烛，听归鸿。"
    ]
  },
  {
    "id": "adcfe4db85291f0cbe715ccd9afc4dd3",
    "title": "千秋岁·和王介甫",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "别馆青桐，雕阑紫萼，晓梦添愁无数著。卷帘吹入南风雨，推窗惊起西飞鹊。女萝丝，落秦草，相牵缚。黄蘖岭红日落，翡翠阁中罗襟薄。",
      "欲语先教心绪恶。那时催促灯前影，今番冷淡花间约。五更鸡，三更月，难忘却。"
    ]
  },
  {
    "id": "adcfe4db85291f0c7388fef149ccf826",
    "title": "满路花·和秦淮海",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "蝶粉黏花菂，桐泪沾帘额。罗衣浑不整、难消息。屏风数尺，疑有云山隔。凭著青鸾翼。月影通廊，那回相见加密。",
      "好天良夕，一别真轻掷。但有金缕枕、馀香迹。碧云何际，照那人颜色。无语深相忆。得来时，有个梦儿成匹。"
    ]
  },
  {
    "id": "adcfe4db85291f0c0319bc89acc03945",
    "title": "满江红·和张孝祥咏雨",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "回首高唐，凉天近、暮云不卷。白蘋起、金塘嫩绿，细生池馆。瑟瑟未随平楚尽，珊瑚只共江蓠远。也不合、阻断木兰舟，青枫岸。",
      "游鱼唼，珍珠点。风柳外，离人畔。做朦胧一幅，潇湘秋怨。玉润初临金粟纸，绮窗半湿红丝砚。且题作、夜雨响芭蕉，教他看。"
    ]
  },
  {
    "id": "adcfe4db85291f0c0ddececefd92d80c",
    "title": "满庭芳·七夕",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "粉席迎凉，彤云送暑，晚风初度红楼。玉炉香篆，彩线络琼钩。露脚斜飞鹊羽，明河泻、淡淡清流。中宵静、黄姑织女，又值一岁秋。",
      "悠悠。看此夜，方填银浪，旋解星裯。渐月迷津渡，双盼难留。虽是人间天上，离别处、一概都愁。穿针罢、蛛丝未断，闲整玉搔头。"
    ]
  },
  {
    "id": "adcfe4db85291f0c26f155c09644c505",
    "title": "满庭芳·中秋",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "玉树风疏，朱楼云卷，桂枝新剪轻黄。藕丝牵断，莲粉堕红房。此夜平分秋色，金波转、纨扇初凉。开罗幕、鹊炉微暖，香散楚天长。",
      "玉颜寂寞处，双横翠袖，自整明珰。渐月华空馆，露滑银床。破镜半衔云树，九秋恨、一概平量。又何待、霜凝画角，飞雁两三行。"
    ]
  },
  {
    "id": "adcfe4db85291f0c231d86cb90bc7a58",
    "title": "凤凰台上忆吹箫·次清照韵",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "漏咽铜龙，风销蜡凤，醒来犹倚香篝。对双鸾临镜，妆罢还羞。满目青山画里，萦别绪、生怕凝眸。难消受，一庭芳草，半只帘钩。",
      "悠悠。春风度也，这千万垂杨，不系扁舟，自吹箫人去，凤锁云稠。应念别时清泪，登临处、回首江流。江流下，落花飞絮，遍写离愁。"
    ]
  },
  {
    "id": "adcfe4db85291f0cc1024b42ca918ed0",
    "title": "玉蝴蝶",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "惯是离愁天气，未休暮雨，又见朝云。半起斜临宝镜，懒织回文。弄长槐、黄鹂初滑，催卷幕、紫燕轻分。自温存。漫调珠柱，更倚兰薰。",
      "思君。绿窗细语，蛮笺心事，剪烛殷勤。好梦才醒，又依灯影伴黄昏。画乘鸾、丹青纨扇，裁连理、石竹罗裙。暗销人。香闺岁月，几浥红纶。"
    ]
  },
  {
    "id": "adcfe4db85291f0c06fed3745336a6fe",
    "title": "念奴娇·端午蓝溪即事",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "蓝溪新涨，看金塘几曲、画楼临水。不卷湘帘人影动，水戏鱼龙起。朱果雕蒲，粉盘绣虎，长缕飘香细。云鬟着雨，更萦一川烟翠。",
      "回想家在东吴，彩衣联臂，今日人千里。有个凭栏凝望处，茧彩香囊谁寄。草号宜男，花开夜合，都是伤心地。双双碧鸦，几回惊起沙际。"
    ]
  },
  {
    "id": "adcfe4db85291f0c14d1284b8ce65991",
    "title": "望海潮·寄寿家君",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "登楼翘首，白云堆处，悬弧此日高堂。石发梳风，荷裳映日，三三两两成行。好鸟奏笙簧。正新飞黄口，送语雕梁。目极心摇，青山遥隔舞衣长。",
      "堪怜游子回肠。恨乌衣此会，不捧霞觞。且礼慈云，勤依佛日，细添一缕沉香。九顿祝无疆。更颜随欢笑，心入清凉。解带长松，卧看鹤影到池塘。"
    ]
  },
  {
    "id": "adcfe4db85291f0c3a4b00e6428d52ce",
    "title": "风流子·写怀",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "千山梅雨歇，翠微里、冉冉碧云归。想煮兰庭户，吴天平暖，罢蚕时候，越岭低迷。凭栏久、朱霞明粉壁，黄鸟度新枝。看水散荷珠，暗成别泪，笺余蕉叶，写起相思。",
      "登楼携手处，常牵惹最是，珍重声迟。为数几围明月，应问归期。念湘竹帘中，半残桅子，海棠阶下，细点萤儿。好个恼人天气，独自难支。"
    ]
  },
  {
    "id": "adcfe4db85291f0cf8993613f318d974",
    "title": "题西厢图二十则蝶恋花初见",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "庭院沉沉春几许。回影东墙，听得花间语。愿作游丝空里住，随人更落香风处。",
      "芳径苔侵么凤履。没个安排，冉冉行云去。转过蔷薇惊翠羽，相思只在旃檀树。"
    ]
  },
  {
    "id": "adcfe4db85291f0c261dd29bdeca9db1",
    "title": "一剪梅·红问斋期",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "栟榈春锁上方清。身在慈云，心对愁城。觚棱西下见娉婷。记得香阶，细雨声声。",
      "玉女传言此最能。曾整兰衾，也抱银筝。欲将心事托卿卿。应是多情，莫道无情。"
    ]
  },
  {
    "id": "adcfe4db85291f0cce39f9c24db23a34",
    "title": "生查子·生叩红",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "云鬟素袖低，口齿清如雪。不异沈郎腰，为卿更深折。",
      "思思姓字通，草草生辰说。凭将连理心，寄与丁香舌。"
    ]
  },
  {
    "id": "adcfe4db85291f0c1d1a96ec54c05ce0",
    "title": "临江仙·酬和",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "墙角清阴花月静，一联秀句双成。不须红叶更流情。风吹修竹响，传得凤凰声。",
      "好影隔来心自语，碧云细点春星。小桃枝下听分明。消魂酬五字，清露越三更。"
    ]
  },
  {
    "id": "adcfe4db85291f0cd84bd724eba3d8d8",
    "title": "定风波·佛会",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "贝页宣声动法筵，月华灯影照婵娟。半是伤春眉黛敛。无限，泪珠常近粉痕边。",
      "七宝幡成红绶带，人在温柔、乡畔白云天。总是玉人看不了。烦恼，楞伽无语静炉烟。"
    ]
  },
  {
    "id": "adcfe4db85291f0c3e6167885e75da85",
    "title": "清平乐·惠明赍书",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "风生云袖，袖底蛟龙骤。一幅吓蛮书在手，正是护花星斗。",
      "朱旗远望潼关，麻鞋踏上青山。且看锦囊飞度，便教红线周旋。"
    ]
  },
  {
    "id": "adcfe4db85291f0c724750ff2c565377",
    "title": "踏莎行·请宴",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "粉傅何郎，香薰荀令，帽檐低亚花枝并。频将宜称问双鬓，画帘吹动风流影。",
      "鹊尾银屏，龙涎金鼎，乘鸾指刻成佳倩。春阴立尽海棠东，合欢心事从头整。"
    ]
  },
  {
    "id": "adcfe4db85291f0caf5e1f14ddfc31d5",
    "title": "河满子·听琴",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "杨柳风吹鬓影，琅玕竹映回廊。半叠屏山千里隔，琴心只傍西厢。今日求凰司马，几时跨凤萧郎。",
      "膝上情传玉轸，花前泪浥香囊。靠损冰肌双跳脱，不知月过东墙。唤起两边幽恨，何消一曲清商。"
    ]
  },
  {
    "id": "adcfe4db85291f0c8093c84a1612fdad",
    "title": "苏幕遮·探病",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "紫苔深，薇帐掩。独自支琴，剩得相思顩。此日文园真命短。愁杀东风，总道无人管。",
      "念东床，和梦远。犹喜青衣，见我曾心懦。莫说相如消渴浅。玉露金茎，人在鸾帏畔。"
    ]
  },
  {
    "id": "adcfe4db85291f0c20668e4c139ac464",
    "title": "解佩令·寄诗",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "蛮笺细襞，墨花轻染，一声声、愁红初断。字押相思，才离了、狼毫斑管。早去怜、香绡雪腕。",
      "前宵琴曲，那宵玉盏，这衷怀、不堪重转。寄语青鸾，倘若是、风悽云暗。怎能胜、蜂吟蝶怨。"
    ]
  },
  {
    "id": "adcfe4db85291f0c6a48b351bd7ee343",
    "title": "青玉案·得信",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "菱花看罢晨妆了，天外信传青鸟。蹙损眉尖双叶小。",
      "鸳鸯谱上，金针初到，怕有人知道。",
      "尝将密意输春草，消息通时又烦恼。谁识银钩真字好，微持薄怒，已曾心照，照见和衣倒。"
    ]
  },
  {
    "id": "adcfe4db85291f0cb7e113179f3a5800",
    "title": "唐多令·越墙",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "银砌粉围墙，栖鸦淡月黄。做蜂儿、飞度也扬扬。错抱花枝羞整帽，更小立，听鸣珰。",
      "弹指玉纤长，轻纨映晚妆。对春风、无语不焚香。几叶芭蕉连曲槛，看几尺，近高唐。"
    ]
  },
  {
    "id": "adcfe4db85291f0cc863cd55679d6f1c",
    "title": "眼儿媚·幽会",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "葳蕤金锁启春风，人在明月中。那时相见，犹将罗袖，半掩芙蓉。",
      "鸾衾整顿和香屑，温玉小窗东。端详此际，星眉微敛，蝉鬓初松。"
    ]
  },
  {
    "id": "adcfe4db85291f0c117121ae4b6bbd4f",
    "title": "误佳期红辩",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "织女度银河，灵鹊空担怕。昔日烧香抱枕人，跪在湘帘下。",
      "不是野东风，错把桃花嫁。谁移杨柳近墙东，又怪莺儿诈。"
    ]
  },
  {
    "id": "adcfe4db85291f0c0226530a5e615704",
    "title": "风入松·离别",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "西风霜叶短长亭，惊动别离情。玉骢惯是催人去，茫茫也荒草云平。红袂分开双泪，斜阳独照孤征。",
      "阳关不唱第三声，无计殢君行。才辞鸳帐亲银灯，回头看水绿山青。数两车移垂柳，几回雁起少汀。"
    ]
  },
  {
    "id": "adcfe4db85291f0c7e174fab3cb951a1",
    "title": "惜分飞·惊梦",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "茅店星稀人静后，正是相思初透。梦绕风林骤，暗怜孤影清宵瘦。",
      "游仙半枕红妆就，蝴蝶栖香未久。惊起披襟袖，桃花泪染看依旧。"
    ]
  },
  {
    "id": "adcfe4db85291f0ca0c0119cbceca266",
    "title": "柳梢青·金泥",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "鹊噪檐牙，泥金字肃，先写宁家。特为多情，人宜待月，宫近司花。",
      "欢容微靥朝霞，怀袖里、沉吟看他。杏雨蒲风，惹人萦系，最是宫纱。"
    ]
  },
  {
    "id": "adcfe4db85291f0c26752d18e2665b6f",
    "title": "虞美人·寄愁",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "白玉堂前芳草歇，赋尽江郎别。双鱼谁寄锦书来，正是满函清泪向人开。",
      "浓愁细数相思字，检物经人意。娇心更在不言中，珍重窄衫兰麝散秋风。"
    ]
  },
  {
    "id": "adcfe4db85291f0ce436a548dd3eaa67",
    "title": "丑奴儿令郑恒求匹",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "海棠已折他人手，待得来时，几度黄鹂，好处春风别肃吹。",
      "人间自有真萧史，无处容伊，月暗星移，金刀裁断女萝丝。"
    ]
  },
  {
    "id": "adcfe4db85291f0c03c9e316b02701d0",
    "title": "阮郎归·书锦",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "画帘卷起郁金堂，弄影过回廊。宫袍新打内家香，当时解佩郎。",
      "携翠管，近明窗，春山待晓妆。洛阳才子是东床，西厢春梦长。"
    ]
  },
  {
    "id": "adcfe4db85291f0c02d9278c5b2fbc06",
    "title": "南乡子·春感",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "满眼落花红，双燕多情语汉宫。一代风流千古恨，匆匆。尽在新蒲细柳中。",
      "桃李怨春风，玉笛吹残看塞鸿。一枕邯郸无好梦，朦胧。教人莫唱大江东。"
    ]
  },
  {
    "id": "adcfe4db85291f0c03d5b9ff2973d1bb",
    "title": "虞美人·惜春",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "蜂黄蝶粉依然在，无奈春风改。小窗微切玉玲珑，千里行尘不惜牡丹红。",
      "西陵松柏知何处，目断金椎路。无端花絮上帘钩，飞下一天春恨满皇州。"
    ]
  },
  {
    "id": "adcfe4db85291f0c3cdcb0491546356f",
    "title": "踏莎行·春夜写怀",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "绿染荒丘，红愁古戍，好春断送斜阳路。天边遗下碧桃花，人间竞买珊瑚树。",
      "芍药香消，青梅酸破，这回难写风流句。灯前尚爱墨花浮，明知宿业相缠处。"
    ]
  },
  {
    "id": "adcfe4db85291f0ce2da224e50ff543a",
    "title": "风流子·送春",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "谁教春去也？人间恨，何处问斜阳？见花褪残红，莺捎浓绿，思量往事，尘海茫茫。",
      "芳心谢，锦梭停旧织，麝月懒新妆。杜宇数声，觉馀惊梦；",
      "碧栏三尺，空倚愁肠。",
      "东君抛人易，回头处，犹是昔日池塘。留下长杨紫陌，付与谁行？",
      "想折柳声中，吹来不尽；落花影里，舞去还香。难把一樽轻送，多少暄凉。"
    ]
  },
  {
    "id": "adcfe4db85291f0c2e313cdf1c9c0ae2",
    "title": "一斛珠·寓言",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "垂阳如幕，看花每恨东风恶。舞衣虽在薇香薄。撩乱云鬟，何处安金雀。",
      "天上柳绵吹又落，玉颜已破情如昨。学时剩有相思约。今日相思，人倚栏干角。"
    ]
  },
  {
    "id": "adcfe4db85291f0c13de96a011406639",
    "title": "小重山·写怀",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "上苑苔侵临砌花。杏梁新燕子、属谁家。晓风吹破碧窗纱。丁香结，憔悴过韶华。",
      "有梦寄天涯。海棠开遍了、朋痕斜。三春清泪落鸣笳。愁如海，不著踏青鞋。"
    ]
  },
  {
    "id": "adcfe4db85291f0cca68e17325bec75c",
    "title": "锦帐春·遣意",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "好酒难胜，游丝易断，片晌沉吟千遍。鹧鸪声，蝴蝶梦，看夕阳多半，旧时台殿。",
      "花点红尘，绳牵紫燕，也应是、因缘一段。奈相思，千里月，任东风难教人排遣。"
    ]
  },
  {
    "id": "adcfe4db85291f0c344626395f41c4a3",
    "title": "浪淘沙·杨花",
    "authorName": "李雯",
    "authorId": "adcfe4db85291f0c9597353e8d420fa3",
    "dynasty": "清",
    "content": [
      "金缕晓风残，素雪晴翻。为谁飞上玉雕阑。可惜章台新雨后，踏入沙间。",
      "沾惹忒无端，青鸟空衔。一春幽梦绿萍闲。暗处消魂罗袖薄，与泪轻弹。"
    ]
  },
  {
    "id": "adcfe4db85386f550a4493e2bd41b852",
    "title": "望海潮·自题小影",
    "authorName": "谭嗣同",
    "authorId": "adcfe4db85386f55d072677d11f524c3",
    "dynasty": "清",
    "appreciation": "「曾经沧海，又来沙漠，四千里外关河」，开头便写出了广博的气势，茫茫宇宙，「沧海」「沙漠」「关河」，几个词汇表示他努力探索并思想日渐成熟。唐代诗人元稹曾有诗句为「曾经沧海难为水，除却巫山不是云」，陆放翁也曾有「关河梦断何处？」之句，被作者借用过来，意境深远广邃。「骨相空谈」句，进一步加深了开头几句的意思，说明自己的人生经历和思想的变化。接下来一句问句，「春梦醒来么？」承前启后，劝世人不要徒做无益的春秋大梦了，应该清醒地认识这个世界，「惟有瓶花」，没有生命力的几枝花。当然就没有希望，词人这里委婉地评价了当时的时局，晚清实际上已经朝不保夕了，但以慈禧为首的封建保守派依然以「天朝大国」自居，仍然穷奢极欲，其结果必然是亡国。\n词的下片描写相片中人物的神态，「寒江才脱渔蓑。剩风尘面貌，自看如何「几句，是说明自己参政的事实，甲午战争后，谭壮飞是江苏知府，后来又加四品卿衔，充军机章京，这时他不是在野的隐士了，「脱渔蓑」，穿红袍，但当时是固守派当权的时候，所以有到「寒江」的感觉。「鉴不因人，形还问影，岂缘酒后颜酡「几句是说：小像脸上有异，是不是因为喝醉了酒而脸红，《楚辞》中有句「美人既醉，朱颜酡些」，被作者借用到自己的词里，实际上脸红是因为愤怒，愤怒当时的恶劣政治环境。」拔剑欲高歌，有几根侠骨。禁得揉搓」，面对这种社会现实，词人激流勇进，拔维新之创，直刺清廷中的顽固守旧势力。「忽说此人是我，睁眼细瞧科」，词的结尾以一种调侃的口吻自嘲，流露出作者无限的感想，同时又生趣味，显得生动活泼。\n这首词感情强烈真挚，直抒胸臆，是谭壮飞词作中的佼佼者。同时也是晚清词作中的很有特色的一篇。",
    "content": [
      "曾经沧海，又来沙漠，四千里外关河。骨相空谈，肠轮自转，回头十八年过。春梦醒来么，对春帆细雨，独自吟哦。惟有瓶花数枝，相伴不须多。",
      "寒江才脱渔蓑，剩风尘面貌，自看如何。鉴不因人，形还问影，岂缘酒后颜酡。拔剑欲高歌，有几根侠骨，禁得揉搓？忽说此人是我，睁眼细瞧科。"
    ],
    "comment": [
      "山东社会科学院语言文学所研究员乔力《近代诗文鉴赏辞典》：这首词造语平易清浅，夹叙夹议、情景汇融，娓娓道来，不觉繁难佶屈，字里行间自有一股兀傲盘郁之气透出。至于结处大胆引元曲习语入词而不伤雅，反见当行本色，形象生动如画，正是其创作个性的充分张扬。"
    ],
    "translation": "曾经走南闯北，如今又一次来到西北，路途中经历了众多山河关隘，人的形体相貌决定不了命运，内心的悲痛和忧思不能用言语来描述，回头一想十八年已经过去。从春梦中还能醒来么？细雨滋润万物，春风鼓荡船帆，小影中的我，在这充满生机与希望的季节，独自吟哦。只剩下瓶花，数枝已经足够了。\n刚由湖湘之地来到这里，饱经风霜，揽镜自照，但见满面风尘，镜子不会随人的意愿，感到自己形貌变化之大，难道是我醉酒后发红的脸色只是形貌发生变化吗？拔出锋利的宝剑想要高声歌唱，有多少侠义之骨，经得起揉搓？说的这个人是我，睁眼细看难以相信。",
    "intro": "《望海潮·自题小影》是清代政治家谭壮飞创作的一首词。该词上阕写作者跋山涉水来到西北，以纵横交错的不同角度叙述自己的生涯；下阕写自己揽镜自照，感叹容貌变化，由此发出想要拔剑高歌的豪情壮志。该词用了亦实亦虚的写法，将形影混融，生动地刻画出饱满的艺术形象。",
    "annotation": [
      "望海潮：词牌名，一百零七字，双调，前片五平韵，后片六平韵，一韵到底。",
      "「曾经沧海，又来沙漠，四千里外关河」句：作者是湖南人，少时居北京，十三岁随父至甘肃巩秦阶道任所，十五岁回湖南从师读书两年，再返西北。词中所述即如此。",
      "骨相：指人的骨骼、相貌。古人以骨相推论人的命运和性格。如《东观汉记》载，相者谈班超为万里侯相即是。",
      "肠轮：古乐府《古歌》：「心思不能言，肠中车轮转。」指忧郁伤感，心绪不宁。",
      "春梦：春日之梦，常喻世事无常，繁华易逝。唐·刘梦得《春日书怀》诗：「眼前名利同春梦，醉里风情敌少年。",
      "吟哦：有节奏地背诵、朗读。",
      "风尘面貌：唐·杜樊川《自贻》诗：「到骨是风尘。」此句说自己历经尘世后的形象。",
      "鉴：镜子。",
      "「形还问影」句：陶渊明有《形赠影》、《影答形》、《神释》三章，总称《形影神诗三首》。",
      "颜酡（tuó）：醉后脸色发红。",
      "科：传统戏剧中角色的动作叫科。此指影相的动作姿态。"
    ]
  },
  {
    "id": "adcfe4db855534ebcdf81fe7ddcb32d6",
    "title": "柳初新·春柳",
    "authorName": "江淑则",
    "authorId": "adcfe4db855534ebd1457b72d1457b72",
    "dynasty": "清",
    "content": [
      "灞岸骊歌初送别，眉晕翠痕轻碧。丰神袅娜，剧怜飘逸，瞥眼疏疏密密。疑是垂云环列。欲攀枝，离愁难说。",
      "三起三眠时节。万千丝、香郊芳陌。鹧鸪唤雨，鸧鹒啼日，画出清明寒食。镇销魂、数声长笛。"
    ]
  },
  {
    "id": "adcfe4db855534eb262b8048023452ac",
    "title": "更漏子·四月十四日五渠观水嬉，是夜微有月色，灯彩甚佳，戏填此阕",
    "authorName": "江淑则",
    "authorId": "adcfe4db855534ebd1457b72d1457b72",
    "dynasty": "清",
    "content": [
      "月朦胧，灯摇曳。掩映画船佳丽。莹酒色，腻花香。轻风送夜凉。",
      "呼回棹，人声扰。笛韵临风袅袅。筵乍散，曲初终。闲情笑语中。"
    ]
  },
  {
    "id": "adcfe4db855534ebc6d26e2b6aaba947",
    "title": "踏莎行·春夜",
    "authorName": "江淑则",
    "authorId": "adcfe4db855534ebd1457b72d1457b72",
    "dynasty": "清",
    "content": [
      "新月娟娟，花阴沉静。夜深独自穿芳径。金铃犬吠悄无人，池塘凉浸春星影。",
      "引起诗魂，吟怀谁省。隔林宿鸟枝头警。不教幽梦落银床，莲钩露湿苍苔冷。"
    ]
  },
  {
    "id": "adcfe4db855534eb1370cecbb2030a54",
    "title": "浪淘沙·踏雪",
    "authorName": "江淑则",
    "authorId": "adcfe4db855534ebd1457b72d1457b72",
    "dynasty": "清",
    "content": [
      "一笑步瑶阶。清景殊佳。不曾顾惜凤头鞋。低首凝眸浑不觉，深处偏埋。",
      "纤手整金钗。诗兴难排。探梅不必到天涯。自有疏枝庭畔倚，折向萧斋。"
    ]
  },
  {
    "id": "adcfe4db855534eb2909d007bb68e78c",
    "title": "临江仙·月下看梅",
    "authorName": "江淑则",
    "authorId": "adcfe4db855534ebd1457b72d1457b72",
    "dynasty": "清",
    "content": [
      "一轮月似新磨镜，梅花弄影纵横。夜阑深院暗香生。寻诗临妙境，愿结岁寒盟。",
      "莫是姮娥怜玉貌，流连欲画难成。忽听街鼓转残更。幽光无限好，玩久觉风轻。"
    ]
  },
  {
    "id": "adcfe4db855534ebc06fbdcdc09b1e51",
    "title": "贺新郎·和韵答闺友",
    "authorName": "江淑则",
    "authorId": "adcfe4db855534ebd1457b72d1457b72",
    "dynasty": "清",
    "content": [
      "落落深闺里。剩楼头、一轮皎月，是侬知己。自顾此身如倦鸟，栖息枝头垂翅。只披读、离骚销志。不信词人都福薄，看千秋、得意曾能几。伤心处，已无泪。",
      "生来无分穷经笥，日销磨、针箱线帖，可知遭际。满院凉烟秋雨后，多少闲愁慵记。嗟荣利、浑如敝屣。天地虽宽罗网密，料人间、独醒谈何易。把万事，付酣醉。"
    ]
  },
  {
    "id": "adcfe4db855534ebffc597f947f37f37",
    "title": "浪淘沙·春去",
    "authorName": "江淑则",
    "authorId": "adcfe4db855534ebd1457b72d1457b72",
    "dynasty": "清",
    "content": [
      "病起诵吟肩。新绿连天。一双燕子语春烟，笑问东君归去否，补饯芳筵。",
      "荷叶叠青钱。风景堪怜。离情忽被落花牵。满地残红留几点，魂断阑边。"
    ]
  },
  {
    "id": "adcfe4db85753491a9f5bb36ca253f71",
    "title": "清平乐·题单家店曹公亭",
    "authorName": "李宣龚",
    "authorId": "adcfe4db85753491d1457b72d1457b72",
    "dynasty": "清",
    "content": [
      "榑桑弓断。又是沧桑换。重纂海陵忠义传。犹见白虹横贯。",
      "狼峰雄峙依然。英魂长绕崇川。百世能兴豪杰，他时来荐寒泉。"
    ]
  },
  {
    "id": "adcfe4db85753491814d9ef9c106638a",
    "title": "卜算子·极乐寺观心畲王孙画松",
    "authorName": "李宣龚",
    "authorId": "adcfe4db85753491d1457b72d1457b72",
    "dynasty": "清",
    "content": [
      "旧寺一春花，独少松千古。惊走旁人出丑枝，倏忽龙鸾舞。",
      "老笔健如椽，不露攀髯苦。留取虬柯住世间，远数桥山祖。"
    ]
  },
  {
    "id": "adcfe4db85753491352a9978d426763b",
    "title": "千秋岁·和太虚韵，为讱庵丈题填词图",
    "authorName": "李宣龚",
    "authorId": "adcfe4db85753491d1457b72d1457b72",
    "dynasty": "清",
    "content": [
      "闹红尘外。一霎春声退。风乍紧，云难碎。西行山似削，北望河如带。天远也，觚棱夕照长相对。",
      "回首琼华会。花底争倾盖。歌未了，狂何在。人情黄叶见，世事朱弦改。心不换，王城恁变鱼龙海。"
    ]
  },
  {
    "id": "adcfe4db85753491669cd0e47ebc1801",
    "title": "浣溪纱为榆生题彊村授砚图",
    "authorName": "李宣龚",
    "authorId": "adcfe4db85753491d1457b72d1457b72",
    "dynasty": "清",
    "content": [
      "苍璧春红动曙帏。墨香和泪点珠玑。醉翁嫡乳本来稀。",
      "谏草不随龙穴露，佩声长忆凤池归。心肠铁石是皈依。"
    ]
  },
  {
    "id": "adcfe4db857534916027eebea2461a4b",
    "title": "鹧鸪天·为朱象甫题海天梦月图",
    "authorName": "李宣龚",
    "authorId": "adcfe4db85753491d1457b72d1457b72",
    "dynasty": "清",
    "content": [
      "再世文鸳半渺茫。玉箫何处待韦郎。恩情只较愁多少，人寿原争睡短长。",
      "秋一枕，夜先凉。廿年前事莫思量。难回天上心如水，合遣江南鬓有霜。"
    ]
  },
  {
    "id": "adcfe4db85753491bd95bd987d954bb1",
    "title": "月上海棠·为瓶斋题林今雪女士玉步摇画幅",
    "authorName": "李宣龚",
    "authorId": "adcfe4db85753491d1457b72d1457b72",
    "dynasty": "清",
    "content": [
      "腰支懒对垂杨舞。换新妆、未改旧眉妩。揽起云鬟，甚他乡、绿断归路。今何许，禁体犹分丽句。",
      "借花供奉娇无语。乞宫亭、写作传杯侣。不怨飘零，有东风、替人作主。低徊处，仿佛南朝规矩。"
    ]
  },
  {
    "id": "adcfe4db85753491286703a90a6f05f6",
    "title": "应天长·为帅南题芭蕉画册",
    "authorName": "李宣龚",
    "authorId": "adcfe4db85753491d1457b72d1457b72",
    "dynasty": "清",
    "content": [
      "蕉阴遮断相思影。雾鬓云鬟斜复整。帘栊静。梦魂永。最怕雨余风未定。",
      "绿天尘外迥。无语自成人境。莫道春心酩酊。却愁秋又冷。"
    ]
  },
  {
    "id": "adcfe4db85753491de81e6e25db1ccf9",
    "title": "浪淘沙·墨巢作默盦太守生日",
    "authorName": "李宣龚",
    "authorId": "adcfe4db85753491d1457b72d1457b72",
    "dynasty": "清",
    "content": [
      "乞郡几沈浮。淮海重游。却愁无蟹有监州。认取草堂湖上字，风雅难留。",
      "投帻拟归休。屋小如舟。一生不慕舌为柔。赢得后来强项令，为汝低头。"
    ]
  },
  {
    "id": "adcfe4db8575349131827d4c17c91758",
    "title": "浣溪纱题止庵丈辛卯梦游图，为叔通作",
    "authorName": "李宣龚",
    "authorId": "adcfe4db85753491d1457b72d1457b72",
    "dynasty": "清",
    "content": [
      "华发抽簪四十年。宦情湖水与湖烟。好官从古易归田。",
      "梦境亦随人世异，画图犹向贼中全。还来旧物胜青毡。"
    ]
  },
  {
    "id": "adcfe4db85753491698aaffe65a6f772",
    "title": "相见欢·为病树作，题佳住楼词意图",
    "authorName": "李宣龚",
    "authorId": "adcfe4db85753491d1457b72d1457b72",
    "dynasty": "清",
    "content": [
      "含情莫更登楼。水东流。望断垂杨如梦损帘钩。",
      "千不是。是无计。去难留。赢得一生幽恨百回头。"
    ]
  },
  {
    "id": "adcfe4db85753491e3cfc5c968d88845",
    "title": "浪淘沙·题讱庵丈归梅图",
    "authorName": "李宣龚",
    "authorId": "adcfe4db85753491d1457b72d1457b72",
    "dynasty": "清",
    "content": [
      "疏影旧横斜。沦落天涯。相逢逆旅枉含嗟。昏暮叩门非乞火，送汝还家。",
      "鹤骨瘦槎枒。不惯胡沙。江南江北战云遮。且伴吴侬风雪里，过了年华。"
    ]
  },
  {
    "id": "adcfe4db85753491d584453578a0e890",
    "title": "八声甘州·为吴湖帆题其亡室静淑夫人绿遍池塘草词意图",
    "authorName": "李宣龚",
    "authorId": "adcfe4db85753491d1457b72d1457b72",
    "dynasty": "清",
    "content": [
      "看连波草色碧如烟，旧欢替新愁。问春心能几，裙腰带眼，欲诉还休。生怕缁尘染袂，不许上妆楼。占断湘灵瑟，五字风流。",
      "莫更凭高望远，但絮庭人杳，双鬓先秋。叹卷帘归燕，无主尚淹留。算池塘、又惊神助，抵微云、千载唱秦邮。谁能画，最伤心处，水长芳洲。"
    ]
  },
  {
    "id": "adcfe4db8575349111d03b8e09c73e86",
    "title": "临江仙·题南通州费氏澹远楼图",
    "authorName": "李宣龚",
    "authorId": "adcfe4db85753491d1457b72d1457b72",
    "dynasty": "清",
    "content": [
      "入世蠹鱼甘食字，白头闲了书生。楼高能见里河清。平潮三十里，占动一州城。",
      "此腹容卿千百辈，布袍声价非轻。下帘谁复要时名。木棉如雪处，省识旧灯檠。"
    ]
  },
  {
    "id": "adcfe4db85753491cff28a9620ad869c",
    "title": "菩萨蛮·和心畲逸士见忆之作",
    "authorName": "李宣龚",
    "authorId": "adcfe4db85753491d1457b72d1457b72",
    "dynasty": "清",
    "content": [
      "七年望断高城柳。天长不忍重回首。寄与剡溪藤。传君无尽灯。",
      "金盘怀簇燕。门掩春风院。吟罢海棠诗。入山人已非。"
    ]
  },
  {
    "id": "adcfe4db857534910a9b1ce6b6cf4576",
    "title": "台城路为余素盦题词砚斋品砚图",
    "authorName": "李宣龚",
    "authorId": "adcfe4db85753491d1457b72d1457b72",
    "dynasty": "清",
    "content": [
      "松窗涵蓄澄泥影，帘栊顿收凉意。石骨镌苔，溪腴范雪，昼锦犹生苍翠。商量位置。费月斧云斤，百船娟媚。坦腹安排，田田一点照心地。",
      "霜红头白老去，向汀茫自写，肘方奇字。枕畔琴丝，灯前笛谱，并入蟾蜍残泪。女天无计。叹袖手人间，鼠肝虫臂。若问前身，玉皇香案吏。"
    ]
  },
  {
    "id": "adcfe4db85753491e57e3d7cc4af324e",
    "title": "浣溪纱为王欣夫题学礼斋饯春图",
    "authorName": "李宣龚",
    "authorId": "adcfe4db85753491d1457b72d1457b72",
    "dynasty": "清",
    "content": [
      "早识花开不是春。更堪屐齿碾成尘。一杯酒意异新陈。",
      "赤县已无长系日，郑乡犹有未归人。庄头带草碧如茵。"
    ]
  },
  {
    "id": "adcfe4db857534914e8e074583408823",
    "title": "千秋岁·无恙将归虞山，以己卯九月所画菊帧见赠，依调奉答",
    "authorName": "李宣龚",
    "authorId": "adcfe4db85753491d1457b72d1457b72",
    "dynasty": "清",
    "content": [
      "四年重九。弹指真非久。彭泽菊，高阳酒。身经戎马际，梦落羲皇后。归去也，江湖处处逋逃薮。",
      "咫尺龙山会，卧病难禁受。魂未断，心堪剖。花簪垂老鬓，画出能诗手。人健在，孟嘉懒作桓温友。"
    ]
  },
  {
    "id": "adcfe4db863f5e4f86b912021cc5c987",
    "title": "虞美人",
    "authorName": "曹佩英",
    "authorId": "adcfe4db863f5e4fd1457b72d1457b72",
    "dynasty": "清",
    "content": [
      "秦淮稚柳娇无数。第一柔条数。成荫肯向大堤边。只有玉骢缓缓、许摇鞭。",
      "秋江双桨蘋波软。桃叶迎如愿。司花消受福三生。无奈风幡偏听、落花声。"
    ]
  },
  {
    "id": "adcfe4db863f5e4f86b91202acf77ac1",
    "title": "虞美人",
    "authorName": "曹佩英",
    "authorId": "adcfe4db863f5e4fd1457b72d1457b72",
    "dynasty": "清",
    "content": [
      "玉钩望断穿针夕。忍说黄杨厄。人间天上一般秋。只是生离死别、两般愁。",
      "十行清泪鸾笺洗。影事从头记。千秋水绘要同传。只恐影梅还逊、影兰缘。"
    ]
  },
  {
    "id": "adcfe4db868986497952052814b53623",
    "title": "南歌子·夜坐",
    "authorName": "尹琼华",
    "authorId": "adcfe4db86898649d1457b72d1457b72",
    "dynasty": "清",
    "content": [
      "清漏莲花静，寒灯荷叶明。小楼罢绣坐含情。可笑小鬟偷睡、倚银屏。"
    ]
  },
  {
    "id": "adcfe4db8689864979d64ac3d52a057b",
    "title": "花非花·雨花",
    "authorName": "尹琼华",
    "authorId": "adcfe4db86898649d1457b72d1457b72",
    "dynasty": "清",
    "content": [
      "雾蒙蒙，丝缕缕。密还疏，来复去。行人莫怪断轻魂，小庭也酿愁无数。"
    ]
  },
  {
    "id": "adcfe4db86898649960d3dbe952c85f6",
    "title": "花非花·灯花",
    "authorName": "尹琼华",
    "authorId": "adcfe4db86898649d1457b72d1457b72",
    "dynasty": "清",
    "content": [
      "映纱窗，辉绣幕。乍含苞，旋吐萼。好占喜信准明朝，晓风莫便轻摇落。"
    ]
  },
  {
    "id": "adcfe4db868cb42639e2105bc31e8bdd",
    "title": "北仙吕·后庭花破子",
    "authorName": "厉鹗",
    "authorId": "adcfe4db868cb4264921f95b11c484ea",
    "dynasty": "清",
    "content": [
      "仙山回磴重，酒楼空翠中。霜落千门树，风清十庙钟。",
      "夕阳东，越王安在？鸦翻江上峰。"
    ]
  },
  {
    "id": "adcfe4db868cb426f9a5262cc11e142a",
    "title": "百字令月夜过七里滩",
    "authorName": "厉鹗",
    "authorId": "adcfe4db868cb4264921f95b11c484ea",
    "dynasty": "清",
    "content": [
      "秋光今夜，向桐江，为写当年高躅。风露皆非人世有，自坐船头吹竹。万籁生山，一星在水，鹤梦疑重续。孥音遥去，西卢渔父初宿。",
      "心忆汐社沉埋，清狂不见，使我形容独。寂寂冷萤三四点，穿过前湾茅屋。林净藏烟，峰危限月，帆影摇空绿。随风飘荡，白云还卧深谷。"
    ]
  },
  {
    "id": "adcfe4db868cb4260cd5dd1ef55bcabe",
    "title": "齐天乐·吴山望隔江霁雪",
    "authorName": "厉鹗",
    "authorId": "adcfe4db868cb4264921f95b11c484ea",
    "dynasty": "清",
    "content": [
      "瘦筇如唤登临去，江平雪晴风小。湿锚楼台，酿寒城阙，不见春红吹到。徽茫越峤，但半冱云根，半销沙草。为问鸥边，而今可有晋时棹？",
      "清愁几番自遣，故人稀笑语，相忆多少！寂寂寥寥，朝朝暮暮，吟得梅花俱恼。将花插帽，向第一峰头倚空长啸。忽展斜阳，玉龙天际绕。"
    ]
  },
  {
    "id": "adcfe4db868cb426ecdd74caf9579321",
    "title": "齐天乐·秋声馆赋秋声",
    "authorName": "厉鹗",
    "authorId": "adcfe4db868cb4264921f95b11c484ea",
    "dynasty": "清",
    "content": [
      "簟凄灯暗眠还起，清商几处催发？碎竹虚廊，枯莲浅渚，不辨声来何叶？桐飙又接。尽吹入潘郎，一簪愁发。已是难听，中宵无用怨离别。",
      "阴虫还更切切。玉窗挑锦倦，惊响檐铁。漏断高城，钟疏野寺，遥送凉潮呜咽。微吟渐怯。讶篱豆花开，雨筛时节。独自开门，满庭都是月。"
    ],
    "intro": "此词着意描写秋声。上片写入夜风声，“几处催发”，使人难于入睡。下片写檐铁惊响，野寺钟疏，虫声切切，凉潮呜咽。独自开门，唯见满庭月光。结句极富诗情画意。全词从所闻到所见和所思，生动逼真而又细致入微，使人如临其境。 ",
    "annotation": [
      "清商：原为古五音之一。此处指秋风。",
      "飙：泛指风。",
      "潘郎：指晋潘岳。",
      "檐铁：檐马。亦谓之风铃，风马儿。悬于檐下，风起则铮有声。 "
    ]
  },
  {
    "id": "adcfe4db868cb4268e914844106db3d9",
    "title": "眼儿媚",
    "authorName": "厉鹗",
    "authorId": "adcfe4db868cb4264921f95b11c484ea",
    "dynasty": "清",
    "content": [
      "一寸横波惹春留。何止最宜秋。妆残粉薄，矜严消尽，只有温柔。",
      "当时底事匆匆去？悔不载扁舟。分明记得，吹花小径，听雨高楼。"
    ],
    "intro": "词牌“眼儿媚”，首句即咏美人双目。一般人们喜用“秋水”形容美人的眼睛，词人的比喻显得十分新颖。“妆残”三句刻画美人的情态，活色生香。下片追忆前情，悔不曾与享回隐五湖，“分明”以下，以两个刻骨铭心的场景传递出无穷的悔恨。 ",
    "annotation": [
      "横波：喻目光。",
      "底事：何故。",
      "载扁舟：犹言同行。",
      "吹花：犹言迎风，语出《诗·郑风·箨兮》：“风其吹女。”与下句“听雨”对仗。 "
    ]
  },
  {
    "id": "adcfe4db868cb42607997d9d93b6b8ac",
    "title": "谒金门·七月既望，湖上雨后作",
    "authorName": "厉鹗",
    "authorId": "adcfe4db868cb4264921f95b11c484ea",
    "dynasty": "清",
    "appreciation": "厉鹗词以典丽见长，此词“秋浓人淡”、“绿盘疏粉艳”两句，尤为颖异尖新。上片是人看景，清远空灵之极；下片是景中人，遐想绮旎。全词清雅婉丽，意境幽美。风味在清真、白石之间。 ",
    "content": [
      "凭画槛，雨洗秋浓人淡。隔水残霞明冉冉，小山三四点。",
      "艇子几时同泛？待折荷花临鉴。日日绿盘疏粉艳，西风无处减。"
    ],
    "annotation": [
      "冉冉：袅袅升动貌。",
      "临鉴：对镜。",
      "绿盘：喻荷叶。 "
    ]
  },
  {
    "id": "adcfe4db868cb426b13197077b6ba18e",
    "title": "西湖柳枝词",
    "authorName": "厉鹗",
    "authorId": "adcfe4db868cb4264921f95b11c484ea",
    "dynasty": "清",
    "content": [
      "花草春来断客魂，杨枝只合伴桃根。满湖碧水游船散，西月东风在寺门。"
    ]
  },
  {
    "id": "adcfe4db868cb426b131970708880bb3",
    "title": "西湖柳枝词",
    "authorName": "厉鹗",
    "authorId": "adcfe4db868cb4264921f95b11c484ea",
    "dynasty": "清",
    "content": [
      "斗尽纤腰一两枝，水仙王庙日斜时。青青不许游人折，细叶如颦更泥谁。"
    ]
  },
  {
    "id": "adcfe4db868cb426ba66ad5790523b14",
    "title": "小桃红题横波夫人画兰扇",
    "authorName": "厉鹗",
    "authorId": "adcfe4db868cb4264921f95b11c484ea",
    "dynasty": "清",
    "content": [
      "秦淮不见翠双颦。摺扇香痕润。往事眉楼有谁问。",
      "墨花春。灵均旧怨都销尽。南朝艳粉，才人风韵，题咏到湘裙。"
    ]
  },
  {
    "id": "adcfe4db868cb42644a97f7eec2f4465",
    "title": "百字令·月夜过七里滩",
    "authorName": "厉鹗",
    "authorId": "adcfe4db868cb4264921f95b11c484ea",
    "dynasty": "清",
    "appreciation": "此词上片专从听觉感受方面写乘船夜过七里滩时的景色。词人重点写刚出发时的思绪、行动和见闻。“秋光今夜，向桐江，为写当年高躅。”这三句交代了夜渡的原因：为了追寻古代高尚隐士足迹。但是，往事千年，夜静天黑，时间、环境变化，古迹看不见了。“风露皆非人世有，自坐船头吹竹。”风景奇绝，仿佛连风露也不一般，词人不禁情动于中，提箫吹奏。接着，词人笔锋一转，集中写吹箫的音响效果：“万籁生山，一星在水，鹤梦疑重续。”箫声飞扬于夹岸连山之中，引发各种自然声籁，在山中到处出现。天上星光，水中也反映着星光，天水相映，万籁齐鸣，甚至把睡着的鹤也惊醒了。“孥音遥去，西岩渔父初宿。”在词人所乘船附近，忽然传来船桨拨水的响声，原来是夜渔的老人，已经收网归去，停船宿夜了。夜已深这层意思，自然表达出来。上片在描写上，突出人物、山水、自然界对声音的感受。以听觉感受来写夜行船的经历，使读者体会到黑夜的环境特点，同时又暗示了月上之前词人就急于过七里滩的迫切心情。这也为下片集中写月夜下的视觉感受做了很好的过渡。从词人急切乘船，船头吹箫的行为，也体现了他愉悦、和谐的情绪。\n下片专从视觉感受方面写月夜下七里滩的美景。过片先以怀古引出，遥与上片“当年高躅”呼应：“心忆汐社沉埋，清狂不见，使我形容独。”“独”字，点明了联想历史时的自身感受。由于“独”，无人交谈，只好诉诸视觉。接着便集中眼中所见的桐江两岸，山水景物。最吸引视觉的，在黑暗中莫如光亮了：“寂寂冷萤三四点，穿过前湾茅屋。”萤光虽小，但在黑夜中是活动的亮点，衬托出两岸村落的寂静。夜深人静，所见只有自然界的山水了。“林净藏烟，峰危限月，帆影摇空绿。”林木清秀，烟霭阵阵；山峰高耸，月亮也被挡住。江上白帆，出没在与碧空一色的江水上。词人的眼光，从近而远。先写近岸的萤光、茅屋、树林，再写高处的山峰、月亮，最后写远处的帆影波光，逐层伸延，如展开一卷桐江夜月图，使江山胜景，由近而远展现在读者面前。最后再收回视线，“随风飘荡，白云还卧深谷。”白云在深谷中舒卷，既是词人所见，也是词人的寄意。只有象白云那样自由自在，才能体味大自然的美好。\n全词清俊秀逸，气象不俗，宛如画境，以写景为主，很精巧地体现了夜游的特点，所描绘的景色则突出了清秀幽雅的韵味，给人一种秀雅的审美情趣，同时又融入对古代高士的崇敬之情和超然物外、情景神会的独特感受。",
    "content": [
      "秋光今夜，向桐江，为写当年高躅。风露皆非人世有，自坐船头吹竹。万籁生山，一星在水，鹤梦疑重续。挐音遥去，西岩渔父初宿。",
      "心忆汐社沉埋，清狂不见，使我形容独。寂寂冷萤三四点，穿破前湾茅屋。林净藏烟，峰危限月，帆影摇空绿。随风飘荡，白云还卧深谷。"
    ],
    "comment": [
      "清代陈廷焯：无一字不清俊。炼字炼句，归于纯雅，此境亦未易到也。（《白雨斋词话》）",
      "清代谭献：与洞庭词壮浪幽情，各极其用。（《箧中词》）"
    ],
    "translation": "在一个月夜渡过七里滩，见到的风光景色奇异无比。我吟诵此词，声音差不多传遍各山。\n今夜秋月的光，正洒向桐江。像专为照耀严光高隐的足迹。风景夜露都不是人世所有，我独坐船头吹奏竹笛。无数秋声产生于群山，星月倒映在水中，我怀疑又在驾鹤成仙的梦里。远处传来了船桨划水声，那是渔翁傍着西岩刚刚歇宿。\n心中回忆谢翱被葬在这里，从那以后再不见狂放不羁的人，使我感到孤独。流萤静静地闪着三四点冷光，穿过了前湾的茅屋。清净的林中藏着烟雾，山峰高得遮住了月，帆影摇晃在倒映翠峰的绿水里。我乘船随着流水飘荡，远处的白云静卧深谷。",
    "intro": "《百字令·秋光今夜》是清代文学家厉鹗创作的一首词。此词上片从听觉方面写乘船夜过七里滩时的景色，重点在刚出发时的思绪、行动和见闻；下片从视觉方面写月夜下七里滩的美景，由近而远，展现了一幅“桐江夜月图”。全词清俊秀逸，气象不俗，宛如画境，以写景为主，又融入对古代高士的崇敬之情和超然物外、情景神会的独特感受。",
    "foreword": "月夜过七里滩，光景奇绝。歌此调，几令众山皆响。",
    "annotation": [
      "百字令：词牌名，又名“念奴娇”等，双调，一百字，上下片各四仄韵，一韵到底。",
      "七里滩：又称“七里濑”、“七里泷”，在浙江省桐庐县严陵山西边，两岸群峰峭立，绵延七里而水流湍急。",
      "桐江：也称“桐庐江”，即钱塘江流经浙江省桐庐县的一段。",
      "当年高躅（zhú）：当年高人严光隐居的遗踪。严光，字子陵，东汉会稽余姚人。与刘秀同学，刘秀称帝，他改名隐居。后刘秀召他入京，授谏议大夫，不受，归隐富春山。后世把他居游、垂钓之地名为严陵滩、严陵山、严陵钓台（亦称西台），均在桐江岸边。躅，足迹。",
      "吹竹：吹竹笛。",
      "万籁（lài）：各种秋声。",
      "一星在水：星月倒映在水里。严光曾被指为客星夜侵帝座。",
      "鹤梦：驾鹤成仙的梦。陆游《秋夜》：“露浓惊鹤梦，月冷伴蛩愁。”",
      "挐（ráo）音：船桨拨水的声音。挐，通‘‘挠”，船桨。《庄子·渔父》：“方将杖挐而引其船。”",
      "西岩渔父初宿：化用柳宗元《渔翁》中“渔翁夜傍西岩宿\"句。",
      "汐（xī）社沉埋：文天祥被杀后八年（1290年），谢翱与吴思齐、冯柱芳等登西台大哭遥祭，并把他们诗酒聚会之所称为“汐社”，取期晚而信之意。谢翱死后，被吴思齐等人葬在钓台。",
      "清狂：放荡不羁的意思。",
      "萤：即萤火虫。",
      "峰危限月：峰高遮月。",
      "帆影摇空绿：化用南朝乐府民歌《西洲曲》中“卷帘天自高，海水摇空绿\"句。",
      "白云远卧深谷：南齐时，陶弘景答齐高帝诏说：“山中何所有？岭上多白云。只可自怡悦，不堪持赠君。”后以白云象征隐士的高风。"
    ]
  },
  {
    "id": "adcfe4db868cb426e22c5e4b955f1096",
    "title": "玲珑四犯·恽正叔西湖泛月图为陈玉几赋",
    "authorName": "厉鹗",
    "authorId": "adcfe4db868cb4264921f95b11c484ea",
    "dynasty": "清",
    "content": [
      "寒玉砌澜，修蛾横绿，青天明月初涌。人间今夕好，柳外凉阴重，沈沈两堤跨蝀。",
      "问何人、曲声吹送。酒面邀秋，船头照影，吟思欲飞动。",
      "烟空远眸堪纵。想菱飔乱起，荷气深拥。清欢惊易晓，光景随尘鞚。",
      "南田词客今仙去，剩沙鸟、来成幽梦。谁与共。裴回写、闲情数种。"
    ]
  },
  {
    "id": "adcfe4db868cb4267498424b30202a17",
    "title": "琐窗寒·初夏同葑田松泉过深柳草堂",
    "authorName": "厉鹗",
    "authorId": "adcfe4db868cb4264921f95b11c484ea",
    "dynasty": "清",
    "content": [
      "户小关云，城高缒碧，嫩阴摇瓦。何年种柳，正忆汉南游冶。",
      "想依依、香绵褪时，绣鸳不到闲庭榭。付馀花倦蝶，桥痕帘影，伴人情话。",
      "疏野。连渔汊，听笛弄沧浪，悄然歌罢。离踪似寄，顿冷故溪吟社。",
      "笑输他、桃根渡头，载来翠峰偏淡写。看篱根、艇子萦回，任取浮萍惹。"
    ]
  },
  {
    "id": "adcfe4db868cb426a836a617be010cdb",
    "title": "思佳客·柳",
    "authorName": "厉鹗",
    "authorId": "adcfe4db868cb4264921f95b11c484ea",
    "dynasty": "清",
    "content": [
      "自琢新腔唱《柳枝》，段家桥外水仙祠。丝轻最在无眠处，腰弱尤看不舞时。",
      "莺一啭，笛孤吹，碧波澹澹影依依。春风若为长条惜，应遣情人少别离。"
    ]
  },
  {
    "id": "adcfe4db86e4696a10de5cd6925c7e1e",
    "title": "赤嵌竹枝词",
    "authorName": "孙霖",
    "authorId": "adcfe4db86e4696ad1457b72d1457b72",
    "dynasty": "清",
    "content": [
      "竹枝环绕木为城，海不扬波颂太平。满眼珊瑚资护卫，人家篱落暮烟横。"
    ]
  },
  {
    "id": "adcfe4db86e4696a10de5cd60d65f5bd",
    "title": "赤嵌竹枝词",
    "authorName": "孙霖",
    "authorId": "adcfe4db86e4696ad1457b72d1457b72",
    "dynasty": "清",
    "content": [
      "四季番花总是春，牙蕉香檨满盘新。投来更有菩提果，清供幽斋悟净因。"
    ]
  },
  {
    "id": "adcfe4db86e4696a10de5cd61bbf1374",
    "title": "赤嵌竹枝词",
    "authorName": "孙霖",
    "authorId": "adcfe4db86e4696ad1457b72d1457b72",
    "dynasty": "清",
    "content": [
      "雌雄别味嚼槟榔，古贲灰和荖叶香。番女朱唇生酒晕，争看猱采耀蛮方。"
    ]
  },
  {
    "id": "adcfe4db86e4696a10de5cd683786678",
    "title": "赤嵌竹枝词",
    "authorName": "孙霖",
    "authorId": "adcfe4db86e4696ad1457b72d1457b72",
    "dynasty": "清",
    "content": [
      "二八娇娃刺绣工，呼娘习惯便成风。新妆一队斜曛衬，小盖相携面半蒙。"
    ]
  },
  {
    "id": "adcfe4db86e4696a10de5cd662012166",
    "title": "赤嵌竹枝词",
    "authorName": "孙霖",
    "authorId": "adcfe4db86e4696ad1457b72d1457b72",
    "dynasty": "清",
    "content": [
      "结缘才过又中元，施食层台市井喧。三令首除罗汉脚，只教普度闹黄昏。"
    ]
  },
  {
    "id": "adcfe4db86e4696a10de5cd60e3b15bf",
    "title": "赤嵌竹枝词",
    "authorName": "孙霖",
    "authorId": "adcfe4db86e4696ad1457b72d1457b72",
    "dynasty": "清",
    "content": [
      "禾间新搆认农家，遗意犹传毗舍耶。报赛秋成联士女，春来已验刺桐花。"
    ]
  },
  {
    "id": "adcfe4db86e4696a10de5cd67da923da",
    "title": "赤嵌竹枝词",
    "authorName": "孙霖",
    "authorId": "adcfe4db86e4696ad1457b72d1457b72",
    "dynasty": "清",
    "content": [
      "除却风风雨雨天，分装急唤渡头船。深秋播种清冬熟，拣得西瓜贡十员。"
    ]
  },
  {
    "id": "adcfe4db86e4696a10de5cd68cafd248",
    "title": "赤嵌竹枝词",
    "authorName": "孙霖",
    "authorId": "adcfe4db86e4696ad1457b72d1457b72",
    "dynasty": "清",
    "content": [
      "渐消狙犷渐恬熙，大杰巅头立社师。海宇同文臻雅化，爱听童子诵毛诗。"
    ]
  },
  {
    "id": "adcfe4db86e4696a10de5cd6ac05116a",
    "title": "赤嵌竹枝词",
    "authorName": "孙霖",
    "authorId": "adcfe4db86e4696ad1457b72d1457b72",
    "dynasty": "清",
    "content": [
      "出草番儿每拍肩，踏歌欢饮不知年。伊尼无数惟功狗，贸易还徵贌社钱。"
    ]
  },
  {
    "id": "adcfe4db86e4696a10de5cd6ba40500b",
    "title": "赤嵌竹枝词",
    "authorName": "孙霖",
    "authorId": "adcfe4db86e4696ad1457b72d1457b72",
    "dynasty": "清",
    "content": [
      "庶鱼庶草剧难名，每讶寒宵壁虎鸣。一种绿毛么凤好，也夸文采满东瀛。"
    ]
  },
  {
    "id": "adcfe4db87185a5374c5bae29b8c5fce",
    "title": "浣溪沙·题白华夫人墨兰遗册",
    "authorName": "沈芳",
    "authorId": "adcfe4db87185a53d1457b72d1457b72",
    "dynasty": "清",
    "content": [
      "纫佩无由到澧湘。画眉窗下细评量。纤纤腕底自芬芳。",
      "仙种料非怀梦草，墨花岂是返魂香。教人辗转思茫茫。"
    ]
  },
  {
    "id": "adcfe4db87185a535a1fef52da1f8975",
    "title": "长亭怨慢秋柳",
    "authorName": "沈芳",
    "authorId": "adcfe4db87185a53d1457b72d1457b72",
    "dynasty": "清",
    "content": [
      "断魂处，冷烟疏雨。远岸斜桥，乱垂残缕。漫说风流，可怜不是旧张绪。春前曾记，向镜里、描眉妩。换了好繁华，更瘦减、腰支难舞。",
      "秋暮。剩残蝉留恋，叶底抱吟凄楚。莺梭燕剪，恨抛却、青青都去。最怕听、唱彻阳关，又勾起、离愁如许。过几点芦花，休认长条飞絮。"
    ]
  },
  {
    "id": "adcfe4db87185a535f7543ee0756be86",
    "title": "东风第一枝·送春",
    "authorName": "沈芳",
    "authorId": "adcfe4db87185a53d1457b72d1457b72",
    "dynasty": "清",
    "content": [
      "玉笛临风，金杯醉雨，愔愔绿暗芳树。梦中犹觅，春痕病起，又添别绪。莺留蝶恋，只杜宇、催他归去。望小桥，一片伤心，细草远连南浦。",
      "频搦管、自抄近句，恐洒泪、向时游处。采兰且待明年，折柳定难少住。月楼花馆，算尽是、短长亭路。怅美景，来往匆匆，可惜等闲虚度。"
    ]
  },
  {
    "id": "adcfe4db87185a53ed2ab953080ff8a4",
    "title": "绿意·春草",
    "authorName": "沈芳",
    "authorId": "adcfe4db87185a53d1457b72d1457b72",
    "dynasty": "清",
    "content": [
      "浓连水色，弄嫩晴，苒苒青遍南陌。别去王孙，愁满天涯，细雨又逢寒食。销魂最是汀洲路，有翠袖、蘼芜同拾。记送行、此地曾经古道，尚嘶金勒。",
      "珍重，登楼望远，乱红点缀处，还衬游屐。斗罢纤纤，小巷人归，但见烟痕狼藉。馀香不断，斜阳瘦影，几度蝶寻蜂觅。想昼间、梦绕池塘，好试谢家吟笔。"
    ]
  },
  {
    "id": "adcfe4db87185a53a4af042e490fdfb7",
    "title": "齐天乐·送秋露词人北上",
    "authorName": "沈芳",
    "authorId": "adcfe4db87185a53d1457b72d1457b72",
    "dynasty": "清",
    "content": [
      "临歧方悔相逢晚，新愁满怀难诉。倦抚瑶琴，闲拈象管，怕唱一声南浦。江空岁暮。看落叶荒村，乱山无数。正恨无聊，片帆偏又载人去。",
      "迢迢故乡渐远，对泥林草屋，应念朱户。梦绕孤灯，寒欺客帽，休更听风听雨。离情最苦。问甚日归来，咏花同步。欲寄鸾笺，雁声沉宿雾。"
    ]
  },
  {
    "id": "adcfe4db87185a53bb18ea32bbf81549",
    "title": "东风第一枝·柳絮",
    "authorName": "沈芳",
    "authorId": "adcfe4db87185a53d1457b72d1457b72",
    "dynasty": "清",
    "content": [
      "拂水成蘋，随花吹泪，韶光欲系难住。漫疑晴雪，飘香艳说，谢庭咏句。寻芳渐懒，怪小巷、绿荫如许。向树底，乱扑轻烟，肠断踏歌人去。",
      "空倚遍、绣帘绮户，难忘是、宝烟翠羽。落红犹积溪桥，那得一般解语。离怀正苦，莫误认、鬓丝添素。更杜宇，催送春回，几点弄愁疏雨。"
    ]
  },
  {
    "id": "adcfe4db87185a53e9de218fab9d1df8",
    "title": "一枝春春雨",
    "authorName": "沈芳",
    "authorId": "adcfe4db87185a53d1457b72d1457b72",
    "dynasty": "清",
    "content": [
      "竹弄轻寒，又廉纤、酿出离愁多少。香车待觅，小径湿烟难扫。萧条院宇，渐绿长、满阶芳草。自望千里行云，雁足不传书到。",
      "黄昏最怜人悄。正疏帘半卷，一灯相照。十年旧事，顿使暗萦怀抱。寒衾倦听，和莺语、隔窗催晓。肠断是、零落梨花，好春易老。"
    ]
  },
  {
    "id": "adcfe4db87185a53e7d51f86f447403f",
    "title": "念奴娇·落花",
    "authorName": "沈芳",
    "authorId": "adcfe4db87185a53d1457b72d1457b72",
    "dynasty": "清",
    "content": [
      "香销玉减，又东风、断送轻红缭乱。谁倚湘帘弹粉泪，一霎闲阶吹满。天上琼宫，人间金屋，艳色难常恋。飘零如许，杜鹃深夜啼断。",
      "惆怅薄命生成，韶华逝水，梦里人难唤。曾怕寒欺围锦帐，又替花愁春短。忍拾残脂，慵寻碎佩，独立深深院。多情明月，照来离恨何限。"
    ]
  },
  {
    "id": "adcfe4db87185a5370761a6746b99a4a",
    "title": "暗香·落梅",
    "authorName": "沈芳",
    "authorId": "adcfe4db87185a53d1457b72d1457b72",
    "dynasty": "清",
    "content": [
      "梦回寒怯。正雨馀小院，斜飞香雪。一曲玉龙，吹晓霜，唤愁绝。寂寞闲溪照影，空辜负、五更残月。料倩女，袅袅离魂，昨夜返瑶阙。",
      "情切。向谁说。记翠袖凭栏，那回同折。冶游易歇，江北江南忍轻别。肠断几声怨鹤，偏绝似、啼鹃凄咽。怅后约、桥畔路，但看绿叶。"
    ]
  },
  {
    "id": "adcfe4db87185a53736eb762569945a3",
    "title": "忆旧游",
    "authorName": "沈芳",
    "authorId": "adcfe4db87185a53d1457b72d1457b72",
    "dynasty": "清",
    "content": [
      "记梅边款语，槛外论诗，静院无人。短梦凭风过，怅花飞碟瘦，易误芳辰。冷香尚留残菊，帘卷更销魂。又作弄秋声，梧桐细雨，生怕黄昏。",
      "思君旧吟句，道一样愁怀，共掩闲门。眼底凄凉况，料春晖同恨，珠泪沾巾。小桥暗通流水，空自约湔裙。但倚遍危栏，悠悠望断日暮云。"
    ]
  },
  {
    "id": "adcfe4db87185a53219877edf3143e13",
    "title": "长亭怨慢次步华夫人韵",
    "authorName": "沈芳",
    "authorId": "adcfe4db87185a53d1457b72d1457b72",
    "dynasty": "清",
    "content": [
      "正惆怅、绿迷烟树。梦隔红楼，暗愁如许。燕子衔花，此时春满画桥路。旧游难续，还只恐、流莺去。独自立苍苔，记那日、弓鞋同步。",
      "延伫。怨东风易老，两地锦笺慵赋。恹恹意绪。但镜里、恨添眉宇。闭闲门、暗数韶光，枉过了、几番晴雨。又满院浓荫，生怕蝶来都误。"
    ]
  },
  {
    "id": "adcfe4db87185a539ef5ce705d804774",
    "title": "醉花阴",
    "authorName": "沈芳",
    "authorId": "adcfe4db87185a53d1457b72d1457b72",
    "dynasty": "清",
    "content": [
      "镜里鸾分钗折半。牵惹离肠断。记取乍簪时，绿鬓朱颜，已被秋霜换。",
      "驰驱万里关河远。泪洒琼花馆。回首黯销魂，秀句吟来，字字香生管。"
    ]
  },
  {
    "id": "adcfe4db874b8294a90eaa7750f6e54c",
    "title": "摊破浣溪沙",
    "authorName": "陈衍",
    "authorId": "adcfe4db874b82943c947bc2b63d08fe",
    "dynasty": "清",
    "content": [
      "一碧茶烟染不成。竹炉松子坠零星。风做松声茶亦响，不分明。",
      "雨过楼台帘影翠，月来栏槛簟纹青。团扇夜凉无用处，伫流萤。"
    ]
  },
  {
    "id": "adcfe4db874b82948e9bed3e750acf2c",
    "title": "浣溪纱",
    "authorName": "陈衍",
    "authorId": "adcfe4db874b82943c947bc2b63d08fe",
    "dynasty": "清",
    "content": [
      "过雨苔痕玉不如。紫藤亭馆闭门居。可怜闲煞七香车。",
      "燕子不将春爱惜，落花那管客踌躇。个侬曾见海棠初。"
    ]
  },
  {
    "id": "adcfe4db874b82948e9bed3e0820a40c",
    "title": "浣溪纱",
    "authorName": "陈衍",
    "authorId": "adcfe4db874b82943c947bc2b63d08fe",
    "dynasty": "清",
    "content": [
      "一桁衣香晒晚晴。几生修到夕阳明。那人梦向玉山行。",
      "纱眼尚知人意思，帘钩不解汝心情。呢喃燕语作么生。"
    ]
  },
  {
    "id": "adcfe4db874b82947c97cc8fa686fc92",
    "title": "一剪梅·梅用韵",
    "authorName": "陈衍",
    "authorId": "adcfe4db874b82943c947bc2b63d08fe",
    "dynasty": "清",
    "content": [
      "破帽疲驴剧可怜。录就吴船。录就湖船。富阳沈碧好山川。梅尉祠边。梅子词边。",
      "暗香疏影阻归田。江国今年。槐府明年。袁安高卧正陶然。不出门前。况出门前。"
    ]
  },
  {
    "id": "adcfe4db874b8294175ac012d51e6dce",
    "title": "蝶恋花·落梅用韵",
    "authorName": "陈衍",
    "authorId": "adcfe4db874b82943c947bc2b63d08fe",
    "dynasty": "清",
    "content": [
      "地近阑干能几尺。一夜东风，点尽梅花白。只有一窗窗纸隔。不知谁弄江城笛。",
      "花气药炉多病客。疏影暗香，绝调今难得。逝水年华看锦瑟。昭君关塞琵琶黑。"
    ]
  },
  {
    "id": "adcfe4db874b8294175ac012e6d49918",
    "title": "蝶恋花·落梅用韵",
    "authorName": "陈衍",
    "authorId": "adcfe4db874b82943c947bc2b63d08fe",
    "dynasty": "清",
    "content": [
      "月上墙腰无几尺。耽搁人眠，故故帘钩白。不是灵妃江海隔。泥伊唤住同邀笛。",
      "较雨量晴多事客。一样寻常，近水夸先得。等到曲终江上瑟。数峰不辨青和黑。"
    ]
  },
  {
    "id": "adcfe4db874b8294175ac012a2e92a8a",
    "title": "蝶恋花·落梅用韵",
    "authorName": "陈衍",
    "authorId": "adcfe4db874b82943c947bc2b63d08fe",
    "dynasty": "清",
    "content": [
      "楼角斜阳才咫尺。一换寒温，又是无多白。问汝停杯天样隔。邀之不住阳关笛。",
      "遥想鸡声茅店客。晓发匆匆，蜀道难行得。历井扪参疑瑟瑟。屋梁颜色枫林黑。"
    ]
  },
  {
    "id": "adcfe4db874b82949a1f769bb1331d28",
    "title": "点绛唇·口脂",
    "authorName": "陈衍",
    "authorId": "adcfe4db874b82943c947bc2b63d08fe",
    "dynasty": "清",
    "content": [
      "涂抹川红，一弯獭髓珊瑚准。斗茶沾吻。颜色微微损。",
      "纤手偎寒，书叶轻轻吮。残霞宛。指痕留粉。不及伊难抆。"
    ]
  },
  {
    "id": "adcfe4db874b8294dade1dbad3de8f6f",
    "title": "疏影·菊影用韵",
    "authorName": "陈衍",
    "authorId": "adcfe4db874b82943c947bc2b63d08fe",
    "dynasty": "清",
    "content": [
      "黄昏又近。这疏疏密密，抛撇谁领。无限斜阳，上尽帘钩，帘卷西风人静。诗人见说如伊淡，怎淡到、烟痕都暝。就个中摸索渠侬，孤袖暗香齐冷。",
      "慰藉消魂瘦损，暮云破一角，漏泄清景。压帽欹斜，依样朝来，只有寒温差省。范围约束疏篱管，管不住、周遮三径。恰小窗、落墨徐熙，一幅折枝相映。"
    ]
  },
  {
    "id": "adcfe4db874b8294dade1dba4ced1173",
    "title": "疏影·菊影用韵",
    "authorName": "陈衍",
    "authorId": "adcfe4db874b82943c947bc2b63d08fe",
    "dynasty": "清",
    "content": [
      "柴门小启。甚重重叠叠，堆入帘底。柳不成痕，桐不成阴，竹又个无成字。水边篱落横斜见，又不似、罗浮妆倚。倩阿谁问答形神，除和陶诗无计。",
      "非复三人对影，举杯邀月色，岑寂恁地。衣白衣黄，大袖疏襟，黯黯酒痕难洗。争妍仿佛佳人背，顾好处、自怜无坠。趁早些、收拾横陈，玉骨枕函留翠。"
    ]
  },
  {
    "id": "adcfe4db874b8294dade1dba02648168",
    "title": "疏影·菊影用韵",
    "authorName": "陈衍",
    "authorId": "adcfe4db874b82943c947bc2b63d08fe",
    "dynasty": "清",
    "content": [
      "疏灯一点。又遮遮掩掩，秋满栏槛。次第看来，如此萧疏，那有一分明艳。水仙祠下寒泉荐，冷落语、酒旗茅店。到不如梦醒纱幮，约略梨花云冉。",
      "谁话餐英旧事，美人怨迟暮，初服清感。止水盈盈，古镜精神，总怨烟消香暗。画图若写西风照，莫孟浪、秋容增减。算夜凉、蝶瘦螀寒，只有个萤还闪。"
    ]
  },
  {
    "id": "adcfe4db874b8294bd6fb1c7a5357eca",
    "title": "霜天晓角",
    "authorName": "陈衍",
    "authorId": "adcfe4db874b82943c947bc2b63d08fe",
    "dynasty": "清",
    "content": [
      "酒清杯洁。明日严装发。最是无多离别。只一个，团圞月。",
      "愁绝衾尚热。语长灯半灭。珍重破题儿也。忍耽搁，短桥雪。"
    ]
  },
  {
    "id": "adcfe4db874b8294ace1ffa1f880f5e4",
    "title": "长相思·韬光竹径拾得双红豆",
    "authorName": "陈衍",
    "authorId": "adcfe4db874b82943c947bc2b63d08fe",
    "dynasty": "清",
    "content": [
      "愁惺惺。惜惺惺。昨夜灯花结不停。今朝山有苓。",
      "名宁馨。色宁馨。春风把酒祝亭亭。变伊双粒星。"
    ]
  },
  {
    "id": "adcfe4db874b829439d469267268bcaf",
    "title": "丑奴儿慢",
    "authorName": "陈衍",
    "authorId": "adcfe4db874b82943c947bc2b63d08fe",
    "dynasty": "清",
    "content": [
      "夜夜凉蟾，偏照离人色。者山水登临佳日，难道淹迟。两度湖心，湖里小艇惯飞飞。云林一遍，云栖一遍，此外何知。",
      "分明尔我，吟红才调，拾翠年时。全不许、香车并辔，柔橹双枝。倚遍雕栏，柳丝鬓影共清池。扁舟归去，五湖烟水，他日来思。"
    ]
  },
  {
    "id": "adcfe4db874b82941749ee1efefdd7f2",
    "title": "六丑",
    "authorName": "陈衍",
    "authorId": "adcfe4db874b82943c947bc2b63d08fe",
    "dynasty": "清",
    "content": [
      "尽乘船骑马，甚客里、光阴虚掷。无多薄游，真飞鸿过翼。雪爪留迹。且住为佳耳，尚梅花千百，湖山香国。离居纵遣伤兰泽。今日桃蹊，明朝柳陌。春来更当追惜。奈镜台病后，遥念窗槅。",
      "酒阑人寂。望江天空碧。鱼雁沈沈，忒无信息。布帆明日行客。似前月浮梁，迢迢何极。蒙头睡、不掀巾帻。浑不管、重利商人轻别，鼾声床侧。离魂共、上下潮汐。只景纯、未取文通笔，差能赋得。"
    ]
  },
  {
    "id": "adcfe4db874b829497b5b8da8dd89372",
    "title": "满庭芳",
    "authorName": "陈衍",
    "authorId": "adcfe4db874b82943c947bc2b63d08fe",
    "dynasty": "清",
    "content": [
      "山断钱塘，波遥申浦，襆被出武林门。犯寒孤棹，有酒懒携尊。蓦地归心似箭，甫能届、霜霰纷纷。停桡处、无多灯火，寂寞傍荒村。",
      "销魂。真底事，寒衣漫理，裙带轻分。杳题帕，迢迢一字温存。此去轻舟一叶，看水面只载书痕。邮签报，前途水驿，还耐几黄昏。"
    ]
  },
  {
    "id": "adcfe4db874b8294b2801a2e74334fbc",
    "title": "天仙子",
    "authorName": "陈衍",
    "authorId": "adcfe4db874b82943c947bc2b63d08fe",
    "dynasty": "清",
    "content": [
      "喔喔荒鸡浮客听。不许愁人眠不醒。此时遥想绮窗前，临晓镜。伤流景。往事停妆重忆省。",
      "坐尽栏干天未暝。衰柳斜阳双瘦影。夕阳收去影还单，立不定。行又静。落叶萧萧堆满径。"
    ]
  },
  {
    "id": "adcfe4db874b8294a8eeed65eeaf41ed",
    "title": "南浦·用张玉田春水韵",
    "authorName": "陈衍",
    "authorId": "adcfe4db874b82943c947bc2b63d08fe",
    "dynasty": "清",
    "content": [
      "春水载侬舟，问闲愁几斛，称量应晓。蓦见远山青，斜阳外，犹似妆楼才扫。出门长记，眉心皱比眉弯小。作达偏为潇洒语，伫看牛腰诗草。",
      "眼前寒食清明，道思家作客，将焉过了。送汝短长亭，长亭外，依旧梦魂难到。烟波浩渺。愁人同调寻孤悄。点点梨花春雨滴，垂泪替伊多少。"
    ]
  },
  {
    "id": "adcfe4db874b829470e88c8e5181bf41",
    "title": "水龙吟·用东坡杨花韵",
    "authorName": "陈衍",
    "authorId": "adcfe4db874b82943c947bc2b63d08fe",
    "dynasty": "清",
    "content": [
      "昨宵风露泠泠，海棠上、月钩西坠。苍苔立尽，不管冰寒，那是情思。金缕兜鞋，红蕤欹枕，帷开还闭。怪传杯选事，纱窗低报，却偷被背侬起。",
      "帘外碧桃芳讯，等些时嫩英都缀。匆匆可惋，人间春色，只除在碎。试问于卿，干将何事，皱伊池水。但云鬟玉臂，清辉香雾，有盈盈泪。"
    ]
  },
  {
    "id": "adcfe4db874b8294293cbaa23d9e5447",
    "title": "长亭怨慢",
    "authorName": "陈衍",
    "authorId": "adcfe4db874b82943c947bc2b63d08fe",
    "dynasty": "清",
    "content": [
      "更耽搁、芦花偎絮。燕子楼台，柳条门户。暮雨宵小，那是才唱，奈何许。劝君行矣，莫怅暮天云树。树解甚么来，会做出、多情如此。",
      "日暮。征鸿不见，只见鹧鸪无数。难行得也，算多谢、这番分付。汝也不合出山来，替人去、声声为主。剩只有蛮笺题字，言愁覼缕。"
    ]
  },
  {
    "id": "adcfe4db874b8294ec475a26f40fcccd",
    "title": "雨霖铃·舟次闻虫",
    "authorName": "陈衍",
    "authorId": "adcfe4db874b82943c947bc2b63d08fe",
    "dynasty": "清",
    "content": [
      "虫声低切。正兰舟向，沙际初歇。谁知乍暖春气，先知道了，草根偷发。漫说篷阴细透，胜流水呜咽。早惹起，池馆相思，一绿窗纱别来阔。",
      "人间若个春来别。尚不教、孤负花时节。看看百花生日，无恙是、好花圆月。且自商量，裙幄花凐，琐碎都设。肯等到、天际归舟，早共加餐说。"
    ]
  },
  {
    "id": "adcfe4db874b8294c06d38d6bc4a2e49",
    "title": "减兰",
    "authorName": "陈衍",
    "authorId": "adcfe4db874b82943c947bc2b63d08fe",
    "dynasty": "清",
    "content": [
      "一肩行李。依旧听风还听水。枉惹相思。尽可看山共画眉。",
      "梅花落早。溪上梅鱼风信好。溪水悠悠。侬饮溪头汝饮流。"
    ]
  },
  {
    "id": "adcfe4db874b82948e9bed3e79ed2221",
    "title": "浣溪纱",
    "authorName": "陈衍",
    "authorId": "adcfe4db874b82943c947bc2b63d08fe",
    "dynasty": "清",
    "content": [
      "杜宇千山不可闻。桃花憔悴墓田春。英台蝴蝶旧罗裙。",
      "酸到杨梅浑不耐，石家醋醋又含颦。者番天气者番人。"
    ]
  },
  {
    "id": "adcfe4db874b8294e429ae79772ea9b0",
    "title": "如梦令",
    "authorName": "陈衍",
    "authorId": "adcfe4db874b82943c947bc2b63d08fe",
    "dynasty": "清",
    "content": [
      "六扇碧纱轻茜。袅袅炉烟如线。灭烛又停琴，恰贮月儿深院。",
      "相见。相见。松罅替伊方便。"
    ]
  },
  {
    "id": "adcfe4db874b82946ffdaf8a454eb2a0",
    "title": "望江南",
    "authorName": "陈衍",
    "authorId": "adcfe4db874b82943c947bc2b63d08fe",
    "dynasty": "清",
    "content": [
      "蓦然见，底事费寻思。浅碧袜帮黏草色，退红裙衩罥花枝。",
      "护惜不曾知。"
    ]
  },
  {
    "id": "adcfe4db874b82946ffdaf8ad2edb4d4",
    "title": "望江南",
    "authorName": "陈衍",
    "authorId": "adcfe4db874b82943c947bc2b63d08fe",
    "dynasty": "清",
    "content": [
      "花前见，半臂不曾添。拂了衍波笺一帧，晓寒欲赋吮毫尖。",
      "回首唤钩帘。"
    ]
  },
  {
    "id": "adcfe4db874b82946ffdaf8a5b5b3389",
    "title": "望江南",
    "authorName": "陈衍",
    "authorId": "adcfe4db874b82943c947bc2b63d08fe",
    "dynasty": "清",
    "content": [
      "灯前见，珍重眼波斜。墨吮绛唇脂不管，茶斟绿脚黛差些。",
      "知否那人家。"
    ]
  },
  {
    "id": "adcfe4db874b8294d35fd78df2249970",
    "title": "绮罗香",
    "authorName": "陈衍",
    "authorId": "adcfe4db874b82943c947bc2b63d08fe",
    "dynasty": "清",
    "content": [
      "簇蝶裙腰，钿蝉鬓影，前度嬉游春时节。绮陌香泥，昨夜初飘春雪。",
      "妆点出、夹岸琼楼，映灯火、繁星明灭。那知他、瓦冷圆月，栏干偎罢被池热。",
      "匆匆骊唱又发。谁向青青客舍，垂条攀折。淡粉轻烟，珍重泰娘留别。",
      "邀顾曲、檀板梨园，约载花、玉骢金埒。总今日、回首音尘，个侬先愁绝。"
    ]
  },
  {
    "id": "adcfe4db8750a107b253d4d1284b8dcb",
    "title": "柳枝词",
    "authorName": "汪绎",
    "authorId": "adcfe4db8750a107647c722b8bb88f80",
    "dynasty": "清",
    "content": [
      "满堤花雾湿萋迷，万缕黄金一色齐。是处楼台烟雨里，流莺知坐那枝啼。"
    ]
  },
  {
    "id": "adcfe4db87ea64642039a62e287d95d9",
    "title": "江南好八钟楼",
    "authorName": "许英",
    "authorId": "adcfe4db87ea6464d1457b72d1457b72",
    "dynasty": "清",
    "content": [
      "楼轩敞，远寺送疏钟。四面悠扬鸣晓暮，数声断续听西东。",
      "槛外夕阳红。"
    ]
  },
  {
    "id": "adcfe4db87ea64642039a62eaa97bb4b",
    "title": "江南好八钟楼",
    "authorName": "许英",
    "authorId": "adcfe4db87ea6464d1457b72d1457b72",
    "dynasty": "清",
    "content": [
      "山气爽，扑入一窗来。翠黛半浮朝雨湿，碧纱全对暮云开。",
      "林壑日徘徊。"
    ]
  },
  {
    "id": "adcfe4db87ea64642039a62efab66879",
    "title": "江南好八钟楼",
    "authorName": "许英",
    "authorId": "adcfe4db87ea6464d1457b72d1457b72",
    "dynasty": "清",
    "content": [
      "云容懒，寂寂意如何。慵向春风寻雨梦，惯偕夜月伴诗魔。",
      "添我懒还多。"
    ]
  },
  {
    "id": "adcfe4db87ea64642039a62eba40b1fd",
    "title": "江南好八钟楼",
    "authorName": "许英",
    "authorId": "adcfe4db87ea6464d1457b72d1457b72",
    "dynasty": "清",
    "content": [
      "山雨起，画景尽当楼。窗外远峦青似黛，帘前芳草碧于油。",
      "云脚望中收。"
    ]
  },
  {
    "id": "adcfe4db87ea64642039a62e655a4df7",
    "title": "江南好八钟楼",
    "authorName": "许英",
    "authorId": "adcfe4db87ea6464d1457b72d1457b72",
    "dynasty": "清",
    "content": [
      "池边阁，卅六野鸥闲。曲渚忘机随意戏，画栏久狎傍人眠。",
      "与结水云缘。"
    ]
  },
  {
    "id": "adcfe4db87ea64642039a62e6f7efffe",
    "title": "江南好八钟楼",
    "authorName": "许英",
    "authorId": "adcfe4db87ea6464d1457b72d1457b72",
    "dynasty": "清",
    "content": [
      "筠庵小，瘦石挺云根。寸碧玲珑迷竹影，一卷磊落蹴苔痕。",
      "拄笏立如人。"
    ]
  },
  {
    "id": "adcfe4db87ea64642039a62ef968f8e6",
    "title": "江南好八钟楼",
    "authorName": "许英",
    "authorId": "adcfe4db87ea6464d1457b72d1457b72",
    "dynasty": "清",
    "content": [
      "春水阔，岸上好牵舟。但有晴波环四壁，不须画桨打中流。",
      "长系碧溪头。"
    ]
  },
  {
    "id": "adcfe4db87ea64642039a62efab20db2",
    "title": "江南好八钟楼",
    "authorName": "许英",
    "authorId": "adcfe4db87ea6464d1457b72d1457b72",
    "dynasty": "清",
    "content": [
      "春意早，寒绽几枝花。湖上逋仙甘隐迹，扬州水部乞移家。",
      "清韵绕香葩。"
    ]
  },
  {
    "id": "adcfe4db87ea64642039a62e03195925",
    "title": "江南好八钟楼",
    "authorName": "许英",
    "authorId": "adcfe4db87ea6464d1457b72d1457b72",
    "dynasty": "清",
    "content": [
      "风雨古，森列九株青。千尺亭亭流月影，半空飒飒起涛声。",
      "应有紫鳞生。"
    ]
  },
  {
    "id": "adcfe4db87ea64642039a62ebdccebc0",
    "title": "江南好八钟楼",
    "authorName": "许英",
    "authorId": "adcfe4db87ea6464d1457b72d1457b72",
    "dynasty": "清",
    "content": [
      "斑斑竹，绕舍弄云梢。风度似调瑶瑟韵，雨来疑送楚江潮。",
      "静对读离骚。"
    ]
  },
  {
    "id": "adcfe4db87ea64642039a62e9e3a0a2f",
    "title": "江南好八钟楼",
    "authorName": "许英",
    "authorId": "adcfe4db87ea6464d1457b72d1457b72",
    "dynasty": "清",
    "content": [
      "兰芬处，泉石亦膏盲。九畹尽堪纫蕙带，中泠谁与试茶香。",
      "花水两含芳。"
    ]
  },
  {
    "id": "adcfe4db87ea64642039a62e72895c9c",
    "title": "江南好八钟楼",
    "authorName": "许英",
    "authorId": "adcfe4db87ea6464d1457b72d1457b72",
    "dynasty": "清",
    "content": [
      "吟啸晚，天半彩桥横。影带断霞归水浦，气含残雨过江城。",
      "雌霓唤分明。"
    ]
  },
  {
    "id": "adcfe4db87ea64642039a62e2da07ff8",
    "title": "江南好八钟楼",
    "authorName": "许英",
    "authorId": "adcfe4db87ea6464d1457b72d1457b72",
    "dynasty": "清",
    "content": [
      "庭幽邃，修竹荫阶除。昼静淡烟笼箨笋，秋高凉露湿林于。",
      "一径绿云铺。"
    ]
  },
  {
    "id": "adcfe4db87ea64642039a62e01d34141",
    "title": "江南好八钟楼",
    "authorName": "许英",
    "authorId": "adcfe4db87ea6464d1457b72d1457b72",
    "dynasty": "清",
    "content": [
      "桐荫覆，翠屋护秋深。绕舍扶疏堪立月，拂窗罨霭好鸣琴。",
      "未许点尘侵。"
    ]
  },
  {
    "id": "adcfe4db87ea64642039a62e6241c88e",
    "title": "江南好八钟楼",
    "authorName": "许英",
    "authorId": "adcfe4db87ea6464d1457b72d1457b72",
    "dynasty": "清",
    "content": [
      "谁结屋，庭宇拟莲龛。十八阿罗空际现，三千妙谛静中参。",
      "盥手诵华严。"
    ]
  },
  {
    "id": "adcfe4db87ea64642039a62ed32e9689",
    "title": "江南好八钟楼",
    "authorName": "许英",
    "authorId": "adcfe4db87ea6464d1457b72d1457b72",
    "dynasty": "清",
    "content": [
      "韶华永，景缀暮春时。婪尾犹留花映酒，舞腰渐看柳成围。",
      "丽日正迟迟。"
    ]
  },
  {
    "id": "adcfe4db8811711c4c6a8f1ba9dd404c",
    "title": "洞庭竹枝词",
    "authorName": "张芬",
    "authorId": "adcfe4db8811711cd1457b72d1457b72",
    "dynasty": "清",
    "content": [
      "月断浮梁路几重，可怜家傍最高峰。如何一个团圞月，半照行人半照侬。"
    ]
  },
  {
    "id": "adcfe4db8811711c7223fc2fc947a5ad",
    "title": "虞美人·寄怀素窗陈姝，回文七律",
    "authorName": "张芬",
    "authorId": "adcfe4db8811711cd1457b72d1457b72",
    "dynasty": "清",
    "content": [
      "秋声几阵连飞雁。梦断随肠断。欲将愁怨赋歌诗。叠叠竹梧移影、月迟迟。",
      "楼高倚望长离别。叶落寒阴结。冷风流得未残灯，静夜幽庭小掩、半窗明。"
    ]
  },
  {
    "id": "adcfe4db8811711cb75fa1cd17813cc8",
    "title": "玉蝴蝶·秋蝶，同沈蕙孙妹作",
    "authorName": "张芬",
    "authorId": "adcfe4db8811711cd1457b72d1457b72",
    "dynasty": "清",
    "content": [
      "一树丹枫掩映，盈条橘蠹，碧茧双连。拾去暗藏，金合羽化翩跹。粉糁糁、徐开金翅，风拂拂、渐褪香绵。晚霜天。齐纨已弃，无计留仙。",
      "飘然。风流谁拟，吴娃十五，学舞楼前。疏柳闲花，春光应结再生缘。恋痴情、青陵冢上，添诗思、黄菊篱边。最堪怜，悲秋人瘦，梦破寒烟。"
    ]
  },
  {
    "id": "adcfe4db8814ae5e82791341d51611f4",
    "title": "生查子",
    "authorName": "许庭珠",
    "authorId": "adcfe4db8814ae5ed1457b72d1457b72",
    "dynasty": "清",
    "content": [
      "珠箔隔轻寒，鹦鹉玲珑语。悄唤锁重门，莫放春归去。",
      "桃李可怜生，各自啼红雨。点点带愁飘，吹入春江住。"
    ]
  },
  {
    "id": "adcfe4db89000b0948913f6b90c3b2bf",
    "title": "风入松·拟塞上词",
    "authorName": "柴静仪",
    "authorId": "adcfe4db89000b09d1457b72d1457b72",
    "dynasty": "清",
    "content": [
      "少年何事远从军。马首日初曛。关山隔断家乡路，回首处，但见黄云。带月一行哀雁，乘风万里飞尘。",
      "茫茫塞草不知春。画角那堪闻。金闺总是书难寄，又何用、归梦频频。几曲琵琶送酒，沙场自有红裙。"
    ]
  },
  {
    "id": "adcfe4db896572b1e1eab69f09d0bf13",
    "title": "卜算子·题画",
    "authorName": "顾瑶华",
    "authorId": "adcfe4db896572b1d1457b72d1457b72",
    "dynasty": "清",
    "content": [
      "残雪压南枝，月上黄昏静。疑是林逋处士家，清浅溪边影。",
      "寂寂暗香浮，幽意无人省。为占江南最早春，耐尽风霜冷。"
    ]
  },
  {
    "id": "adcfe4db89a975359c70a6d86cef9695",
    "title": "踏莎行",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "如我昏沈，匪伊朝夕，寸心终古无人识。灵犀一点有时通，除非马角乌头白。",
      "长夜漫漫，空房寂寂，香篝前度烧安息。罗帏直入月无猜，瓶花开落谁怜惜？"
    ]
  },
  {
    "id": "adcfe4db89a97535154effbd12b50da8",
    "title": "浪淘沙",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "临去转秋波。蹙损眉蛾。屏风六曲软烟罗。便是回头人已远，好在情多。",
      "夜半复经过。意态阿那。笑看白发醉颜酡。说与梅花同不睡，睡又如何？"
    ]
  },
  {
    "id": "adcfe4db89a97535d8f5fc403d8df256",
    "title": "浣溪沙·寄万年海上",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "无赖春痕惹梦思，尊前曾记唱新词，心期但有月明知。",
      "渐许离情通宛转，休凭旧事怨差池，相逢鬓已又添丝。"
    ]
  },
  {
    "id": "adcfe4db89a975357a860eb270b98dda",
    "title": "菩萨蛮·题梦游图次瑟君韵",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "衔声托影淩天度，香霞入握云吹步。凤羽化琼肤，五灵呈旧符。",
      "紫华铺玉座，月颤星流堕。丹诠泥人归，霓裳摇麝帏。"
    ]
  },
  {
    "id": "adcfe4db89a975359b02ba6da9369b65",
    "title": "菩萨蛮",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "重楼悄悄灯明灭，登临好趁新秋节。一晌月惊窥，隔帘人未知。",
      "春遥莺语歇，转听琵琶切。漫与说相思，夜来归又迟。"
    ]
  },
  {
    "id": "adcfe4db89a9753586b9120247e3e2ce",
    "title": "虞美人",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "落花微语江南路，涕泪君归去。一年欢梦已成休，只有月明犹到旧妆楼。",
      "将离未忍重相见，怕更添愁怨。人生知是别时多，可奈尊前日日总蹉跎。"
    ]
  },
  {
    "id": "adcfe4db89a975354eafab8a9a53f3a1",
    "title": "念奴娇·用东坡韵",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "不如归去，好收拾、今日南朝人物。江上青山，依旧是、刘宋萧梁半壁。长线扁舟，书生卖国，旧耻终须雪。黄河如带，此间犹有枭杰。",
      "因念强虏辽金，媾和盟未已，番兵旋发。坐失燕云，陈家谷、骁将全军灰灭。十二金牌，莫须有冤狱，竖人毛发。北笑南啼，稗官谁记年月。"
    ]
  },
  {
    "id": "adcfe4db89a975351368c914a18c1d66",
    "title": "临江仙",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "巷外轻车帘外雨，繁灯依旧楼台。兽炉香动画屏开。几家弦管，犹趁断风来。",
      "庭院萧寥人乍寂，檐声滴碎闲阶。渐深凉夜尚徘徊。眉间心上，只是费疑猜。"
    ]
  },
  {
    "id": "adcfe4db89a97535736eb762a2e65cab",
    "title": "忆旧游",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "念当时月色，不掩云屏，却照人归。乱叶惊凉梦，正钗横玉枕，钩褪珠帏。夜阑小院深闭，花落燕空飞。算负了春宵，看残烛泪，省得腰围。",
      "依依。又相见，便劫换楼台，犹认斜晖。凭数前游处，恁烟迷草回，冷遍闲扉。海天欢语如昨，憔悴十年违。道几度逢迎，重来渐觉尘梦非。"
    ]
  },
  {
    "id": "adcfe4db89a9753525665b365b2d5376",
    "title": "水龙吟",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "更谁从说风情，眼中人物都非旧。南天梦杳，西楼燕去，前欢已负。此际何堪？等闲过了，少年时候。万千愁似水，萦回不断，又轻被、风吹皱。",
      "忍向杜鹃啼处，念伊人、可曾消瘦？酒痕掩泪，歌声缄怨，几番吹逗。还说相思，莫教重误，隔江红豆。便匆匆白发，催人直怎，撇双鸾袖。"
    ]
  },
  {
    "id": "adcfe4db89a9753551c9ce1d59619a92",
    "title": "薄幸",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "十年尘梦。甚一觉、歌鸾泣凤。似记得、尊前稠叠，酒付泪珠催送。算江南、花月停匀，何时了得春愁重。念翠袖朝笼，红妆宵罢，今也凭谁与共。",
      "但一自、思量后，曾几顾、锦鞍雕鞚。怕言寻芳去，销魂前路，当筵忍听梅花弄。又荒鸡动。便柔情不减，教谁红豆殷勤种。天涯倦矣，还醉葡萄旧瓮。"
    ]
  },
  {
    "id": "adcfe4db89a975352f1a8d2556a1ec68",
    "title": "探春慢",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "小院春流，曲房香转，十二银屏如昼。旧恨眉消，新愁梦结，又到看花时候。听绕帘莺语，尽抵得、笙歌吹奏。也应记取宵寒，东风摧换清漏。",
      "堪忆去年人瘦，但玉镜成非，画阑依旧。觅语回肠，迎姿送目，欢恨够人消受。暗识情如水，正不断、欲平还皱。薄幸谁知？啼痕空染襟袖。"
    ]
  },
  {
    "id": "adcfe4db89a9753532197434f90cf2a3",
    "title": "桂枝香",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "江南且住，又邃市凄寒，灯酒何处？东去江流不绝，此情如故。轻车宛转霜风里，怅天涯、一年重暮。者时红袖，殷勤乍暖，还怯人妒。",
      "向邻里、寻歌泥舞。便帘隔疏香，犹认眉妩。看似寻巢燕子，绕梁谁主？临妆索笑寻常见，几黄昏、门外凝觑。树摇微梦，寒侵瑶席，等教春护。"
    ]
  },
  {
    "id": "adcfe4db89a975359c70a6d828acf44a",
    "title": "踏莎行",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "依旧楼台，无边酒泪，几回到此都成醉。昔年春已逐花飞，而今花又随春至。",
      "玉枕停娇，云屏掩翠，殷勤欢意休教坠。尊前梦后百思量，多应解惜人憔悴。"
    ]
  },
  {
    "id": "adcfe4db89a975359c70a6d89339b749",
    "title": "踏莎行",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "一瞬秋波，十分春色，飙轮载恨知谁识？斜阳尽是送轻尘，渐行渐远愁无迹。",
      "去梦空寻，坠欢难拾，匆匆车马催人急。凭窗未许致殷勤，但教相望长相忆。"
    ]
  },
  {
    "id": "adcfe4db89a97535666a1f05cc4043ab",
    "title": "踏莎行·腊月三日夜作",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "乍暖还寒，才醒又醉，去来不绝情如水。一回梦断一思量，更残烬落人无寐。",
      "昨夜温存，今宵涕泪，旧欢新恨都须记。未应重与问佳期，佳期已自成迢递。"
    ]
  },
  {
    "id": "adcfe4db89a975354334969f97c75643",
    "title": "蝶恋花",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "绕市繁灯寒欲坠。夜未三更，遍是凄凉意。依约旧时歌舞地，何当重识金银气。",
      "又到秋风愁梦里。白酒黄花，拚却今宵醉。何处楼高容小睡，闲枝挂眼都憔悴。"
    ]
  },
  {
    "id": "adcfe4db89a975354334969f1e1ef122",
    "title": "蝶恋花",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "十二红楼成小住。尽夜东风，消得愁无数。花自纵横莺自语，当时末辨人何处。",
      "香暖灯昏轻与诉。纵隔银屏，还怕春流露。莫问闲情深几许，乱红飞尽桃千树。"
    ]
  },
  {
    "id": "adcfe4db89a975354334969fad115a4b",
    "title": "蝶恋花",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "休说闲情无处觅。烛影频摇，蜡泪层层滴。拚到更残寒漏急，眉间犹自寻消息。",
      "展转思量愁更切。滋味谁知？酸又回如蜜。只是相逢头已白，而今不够人怜惜。"
    ]
  },
  {
    "id": "adcfe4db89a975354334969fd1f54a67",
    "title": "蝶恋花",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "把酒征歌拌醉倒。便许相思，莫被相思恼。每到寻欢欢更少，何如自遣归车早。",
      "纵是风花无限好。已近黄昏，零落天涯道。回首江南人渐老，心情我亦同秋草。"
    ]
  },
  {
    "id": "adcfe4db89a9753500fa64feb111ae3d",
    "title": "踏莎行·夜归",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "曲巷传声，低桥送影，轻车不碍尘沙冷。朱楼一去百回头，酒残还被风吹醒。",
      "怨许平分，欢应未省，阑干重叠无人凭。者时愁梦自深深，疏灯缺月窥金井。"
    ]
  },
  {
    "id": "adcfe4db89a9753500fa64fe28712ad6",
    "title": "踏莎行·夜归",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "月共愁凝，春随梦断，江头柳色青垂遍。归期欲计但无期，烟波不管征人远。",
      "袖角笼欢，钗痕记怨，当时酒泪盈盈见。遥知灯火又黄昏，风花依旧迎妆面。"
    ]
  },
  {
    "id": "adcfe4db89a97535acb0f857396ef8e7",
    "title": "满庭芳·遇丁闇公于地山师座上赋赠",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "吹梦京尘，销魂沽水，鼓鼙惊又当秋。一尊轻醉，憔悴数前游。堪忆城东旧社，钟声里、灯火悠悠。供酬唱，西山翠簇，飞爽入层楼。",
      "回头何处是，朱帘雾卷，碧瓦霜流。但凝想无端，燕语还休。七二重重逝水，应不断、吹叠闲愁。西风晚，凉天旧侣，相对说勾留。"
    ]
  },
  {
    "id": "adcfe4db89a975355872edacba328242",
    "title": "蝶恋花·和梅真",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "吹上花枝还又住。花外流莺，却被东风妒。花落不关春欲暮，有情芳草无情树。",
      "帘底车声衔陌路。卷尽残红，不卷愁思去。莫问飘零花与絮，江山到眼今何处？"
    ]
  },
  {
    "id": "adcfe4db89a975355872edacaae4a50d",
    "title": "蝶恋花·和梅真",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "尽夜西风吹未觉。一枕寒蛩，往事思量著。梦到江南愁隐约，无言但忆人如昨。",
      "寂寞阑干堆碧幕。幕自垂垂，不管花开落。花外琵琶弹又却，何时重醉楼西角？"
    ]
  },
  {
    "id": "adcfe4db89a975350c5c2e7d6ea4f33c",
    "title": "念奴娇",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "杜鹃啼彻，又匆匆送了，梨花寒食。帘底窥人明月在，鬓乱钗横今夕。珠琐流香，银灯殢艳，犹是春消息。眉痕重认，泥人欢意能识？",
      "因念人定歌残，微醒还醉，几度相怜惜。灯后花前都倚遍，枕上堪思头白。数到更阑，直惊残梦，梦去浑无迹。何曾孤负，那时情过千尺。"
    ]
  },
  {
    "id": "adcfe4db89a97535f32f182ee443ef91",
    "title": "浣溪沙",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "小雨轻凉一夜秋，单衾如水不胜愁，强抛闲梦度温柔。",
      "尽有啼蛩迎别院，已无飞燕近重楼，灯痕寂寞下帘钩。"
    ]
  },
  {
    "id": "adcfe4db89a97535f32f182ef3203aca",
    "title": "浣溪沙",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "短梦临愁总不温，深情一往认钗痕，小楼春雨几黄昏。",
      "已分关山添白发，尽收欢怨入离尊，天涯谁更与销魂？"
    ]
  },
  {
    "id": "adcfe4db89a97535f32f182e8be8bca2",
    "title": "浣溪沙",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "独坐禁寒倦不知，更残风雨尚矜持，十年长是费相思。",
      "塞上花枝随鬓减，江南秋色共人迟，料量欢梦总参差。"
    ]
  },
  {
    "id": "adcfe4db89a97535c1994b5e44bfd9f2",
    "title": "秋波媚",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "兰汤一掬试轻柔，微雨正新秋。罗衣乍解，绮香初度，欲睡还休。",
      "不留手处明肌雪，欢意十分稠。三分眼底，二分眉上，一半心头。"
    ]
  },
  {
    "id": "adcfe4db89a975357c523916350734c6",
    "title": "鹊桥仙·七夕",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "盈盈碧落，迢迢银汉，料有双星暗渡。休从天上问人间，又却被、纤云遮住。",
      "华年似水，尘欢如梦，莫使它生重误。今宵纵是负佳期，却种得、相思无数。"
    ]
  },
  {
    "id": "adcfe4db89a97535f32f182e6990abaf",
    "title": "浣溪沙",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "星斗阑干罢晚妆，冰肌玉骨自清凉，微风直裛锦衾香。",
      "渐许相思通宛转，偶从残梦说荒唐，当时已是九回肠。"
    ]
  },
  {
    "id": "adcfe4db89a975358d41f387c80d32c3",
    "title": "西江月",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "渌水平桥未远，风帘曲巷初寒。今宵轻醉小庭闲，清漏愁闻催换。",
      "襟上频惊泪雨，尊前重认眉山。相逢谩与数悲欢，已是十年肠断。"
    ]
  },
  {
    "id": "adcfe4db89a975358d41f3872a695eef",
    "title": "西江月",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "明月空随梦远，西风又逐花飞。柳条无计绾征衣，只是替人憔悴。",
      "一往情应不断，十年欢已成非。者回相见更相违，赢得几番沉醉？"
    ]
  },
  {
    "id": "adcfe4db89a9753553291c742d615a6c",
    "title": "浪淘沙·偕霭兰饮明湖春",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "隔座黯凝波。脉脉双蛾。夜阑犹自艳轻罗。香兽金炉凭次第，何处春多？",
      "明月梦中过。此意无那。笑颜能得几回酡？况是天寒人渐远，不醉如何？"
    ]
  },
  {
    "id": "adcfe4db89a97535f32f182ee53e5c57",
    "title": "浣溪沙",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "渐是秋光欲暮时，疏疏黄叶遍寒枝，轻烟淡霭不成丝。",
      "一觉直应嫌梦短，三更已自怯归迟，弥天风露我何之？"
    ]
  },
  {
    "id": "adcfe4db89a97535f32f182e6cf857af",
    "title": "浣溪沙",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "捡点青衫旧泪痕，萧寥去梦已难温，心头枕上懒重扪。",
      "尊酒当时空贮怨，笙歌到处总销魂，眼中谁是昔年人？"
    ]
  },
  {
    "id": "adcfe4db89a9753597b5b8da6b66b0ad",
    "title": "满庭芳",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "趁酒寻芳，因花志果，此时春又当楼。十年欢恨，堪与说温柔。难得重逢陌上，东风里、一半春休。回肠处，眉尖眼底，依约不胜愁。",
      "悠悠谁料理？留香锦幄，挂月银钩。算今夕魂销，恁便勾留。好梦朦胧未远，枕函上、空坠搔头。还凝伫，屏山隐隐，灯火隔前游。"
    ]
  },
  {
    "id": "adcfe4db89a975359c70a6d849bf4eb2",
    "title": "踏莎行",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "荒树凝烟，寒灯送夕，闲踪幽独无人识。但愁明月尚窥人，几番照我惊头白。",
      "怨比宵长，欢随梦寂，银屏十二沈消息。惜花还自及花时，何须更乞花怜惜。"
    ]
  },
  {
    "id": "adcfe4db89a975359c70a6d8864bc86e",
    "title": "踏莎行",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "随分衾裯，无端醒醉，银床曾是留人睡，枕函一晌滞余温，烟丝梦缕都成忆。",
      "依旧房栊，乍寒情味，更谁肯替花憔悴？珠帘不卷画屏空，眼前疑有天花坠。"
    ]
  },
  {
    "id": "adcfe4db89a97535f32f182e627609fb",
    "title": "浣溪沙",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "尽日帘栊不上钩，黄昏过了未梳头，初灯残梦正当楼。",
      "明月不知何处有，闲身安得此中休，那堪临去几回眸。"
    ]
  },
  {
    "id": "adcfe4db89a975354334969ffc49e69e",
    "title": "蝶恋花",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "花落花开经已惯。不道春来，又起闲愁怨。擘绿吹红犹未半，朱楼早倚东风遍。",
      "画角无端催梦断。才近黄昏，闭了深深院。莫遣柔思随絮乱，教人长忆红妆面。"
    ]
  },
  {
    "id": "adcfe4db89a975359c70a6d8e62d2658",
    "title": "踏莎行",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "到枕思量，当门踯躅，冰魂空绕云屏曲。帘栊知未上银钩，斜阳黯黯窗纱绿。",
      "小醉为欢，长歌当哭，闲踪谁更怜幽独。归车及早远嚣尘，回头忍见楼高矗。"
    ]
  },
  {
    "id": "adcfe4db89a97535dee8b8bcde2b5f8c",
    "title": "惜分飞",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "一自西楼弹别泪，尽是教人不寐。谩省前头事，者回知更添憔悴。",
      "几度宵寒惊翠被，望断云屏十二。心上浑无计，梦痕犹近欢成坠。"
    ]
  },
  {
    "id": "adcfe4db89a97535b4223eab86fb2969",
    "title": "斜阳远自度曲",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "斜阳渐远。望旧经行处，垂杨绿遍。轻尘不碍行人目，算无恙，眉颦隔窗犹见。",
      "看花节序，恁便流光催换。黯黯怅芳陌，东头画楼，西畔珠帘。",
      "翠幕逢迎久，怎飞鸟知还？那人无倦，青衫自捡，多少渍愁啼怨。"
    ]
  },
  {
    "id": "adcfe4db89a9753508e6879ed20da89c",
    "title": "惜秋华",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "五夜东风，挟江涛万叠，孤魂吹住。镜堕蜡残，中有梦偶三更。泣落桃花乍惊，听青禽、凄诉声明。道骑鲸，抱石鸾盟轻负。飞血趁哀鹜。",
      "骤折弦裂绮，春随悲度。争说玉人非故。朱楼隐约朝星，正惨咽、离尘西去。凝伫。共幽沈、吴台草露。"
    ]
  },
  {
    "id": "adcfe4db89a97535154effbd7c8235fd",
    "title": "浪淘沙",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "星落碧云低，千尺琉璃。城南草树咽寒溪。幕回楼深人不倦，炉暖红泥。",
      "小鸟抱霜啼。轻掠湖堤，五更鸡犬板桥西。风外竹篁烟外柳，无限凄迷。"
    ]
  },
  {
    "id": "adcfe4db89a975359c70a6d83cbee3ab",
    "title": "踏莎行",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "高树呜蝉，深房锁燕，东方白了凭窗见。者时初梦尚依稀，有谁知我肠真断？",
      "珠琐丁东，银釭旋乱，晓风吹叠愁无算。思人人未许相思，欢丝恨缕都应倦。"
    ]
  },
  {
    "id": "adcfe4db89a975359c70a6d8e55c274c",
    "title": "踏莎行",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "飞鸟藏阴，鸣蝉噪午，虚堂静掩无人语。帘拢三叠下朱廊，轻凉悄悄生庭庑。",
      "愁意都消，吟思更苦，昨宵闲梦凭谁数。画屏风外但闻钟，骚心欲放知何许。"
    ]
  },
  {
    "id": "adcfe4db89a975359c70a6d887b62060",
    "title": "踏莎行",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "寸寸柔肠，重重逝梦，年来岁去凭花送。而今欢怨两无因，襟头不觉啼痕重。",
      "浊酒频浇，清茶偶供，长留风月教吟弄。者般遣得有涯生，何须更觅桃源洞？"
    ]
  },
  {
    "id": "adcfe4db89a97535274310ca3c296a65",
    "title": "少年游·题孙娘照影和石侬韵",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "风鬟雾鬓堕金钿，幽意发冰弦。不在心头，却来眉底，零乱酒痕边。",
      "朱阑碧幕回仙舞，又蹙破春山。月子三分，灵犀一点，隐约向谁看？"
    ]
  },
  {
    "id": "adcfe4db89a97535adf8742ade5e9328",
    "title": "一枝春桃花",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "灼灼芬华，斗红霞、莫怯东风先妒。芳尘似隔，一簇轻盈红雨。丹葩紫叶，碧流里、几番春聚。销恨否、妖客狂妹，荒圃短墙深住。",
      "青溪欲寻何处？纵渔儿、度罢香迷前路。红尘紫陌，省识武陵朝暮。刘郎去后，元都观、又栽千树。空锦旆、摇拽年年，落英谁护？"
    ]
  },
  {
    "id": "adcfe4db89a975356a10f5087393c098",
    "title": "风入松",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "疏疏隔水奏笙簧，历乱幽肠。浅烟深霭迷离处，尖尖独耸寒冈。惟抱一生孤直，却盘百尺青苍。",
      "梳风幕翠夜深凉，天矫淩霜。鳞条爪叶云涛起，凭看蛟舞龙翔。听彻天箫弄月，折来谭柄催觞。"
    ]
  },
  {
    "id": "adcfe4db89a97535d4b081e45a028374",
    "title": "苏幕遮",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "黯尘沙，飞草树。簸起闲愁，直向天涯路。不到江南休便住。好趁东风，散作相思雨。",
      "近雕阑，窥绣户。扶上层楼，楼上花如雾。月暗烛明人未去。料是而今，谁记销魂处？"
    ]
  },
  {
    "id": "adcfe4db89a97535d090cf9f578cbb81",
    "title": "浣溪沙·示初霞",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "剪剪霜风咽巷门，尊前无计绾眉痕，轻车一往断人魂。",
      "莫遣相思圆碧月，尽凭柔语泥黄昏，宵寒那更几回温。"
    ]
  },
  {
    "id": "adcfe4db89a97535f32f182e9faee278",
    "title": "浣溪沙",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "淡淡枫枝殢晓寒，当门落叶作花看，偶来谁与拾霜残？",
      "约略钗痕摇远树，思量酒意认疏阑，朔风满地此身闲。"
    ]
  },
  {
    "id": "adcfe4db89a97535f32f182ea0e4d98f",
    "title": "浣溪沙",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "夜色凄凄一望闲，暮春天气近秋寒，笙歌到此已阑珊。",
      "渐远眉痕犹殢酒，乍抛情绪尚馀欢，未应竭泪向花弹。"
    ]
  },
  {
    "id": "adcfe4db89a97535f32f182ea893a300",
    "title": "浣溪沙",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "漫数禁愁又几时，年来应悔费相思，故留镜影遣人知。",
      "别绪可随云鬓剪，音书却被海帆迟，一回惆怅一回痴。"
    ]
  },
  {
    "id": "adcfe4db89a97535a07b643e97e60780",
    "title": "兰陵王",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "海云立，深树阴阴望极。寥天外，依约旧时，打桨吹帆送归急。飙风黯未歇。谁惜？南回倦翮。凭阑处，春去到秋，多少团圞照离别。无端问消息。念柳巷凄迷，江水呜咽。",
      "回肠今更何从说？怅几回望断，几番音杳，空教迢递数故迹，恁人远天隔。寻觅。恨千叠。渐乱叶堆黄，芳草凋碧。登临又自惊寒色。记玉勒当门，秋雨连陌。而今何处，纵万里，梦咫尺。"
    ]
  },
  {
    "id": "adcfe4db89a97535a90eaa778ebbf06f",
    "title": "摊破浣溪沙",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "一夜西风碧已残，登楼谁更倚阑看。道是重衾推未起，不胜寒。",
      "满地流尘双枕寂，弥天零露一灯闲。回遍柔肠心又远，梦来难。"
    ]
  },
  {
    "id": "adcfe4db89a97535b5fe7516f6dac843",
    "title": "好女儿·登墙子河外市楼",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "独倚高寒，去住无端。遍尘封、雾回阴阴见。有当涂市井，几家帘幕，到处阑干。",
      "难得楼台如此，更谁省、惜丛残。认空郊、渐与斜阳远，但秋波不断，板桥依旧，烟树弥漫。"
    ]
  },
  {
    "id": "adcfe4db89a97535b5fe75169997e9e5",
    "title": "好女儿·登墙子河外市楼",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "才是惊秋，便惹悲愁。念当时、顾我殷勤思。愿朱帘密护，碧阑深锁，红袖长留。",
      "此月未圆先缺，几回恨、此生休。算歌离、泣别都经过，剩千秋墓碣，一抔黄土，三尺松楸。"
    ]
  },
  {
    "id": "adcfe4db89a97535b5fe75163fc9decf",
    "title": "好女儿·登墙子河外市楼",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "约到黄昏，打叠温存。便相从、缓步秋风里。试循行曲道，暗寻深巷，轻叩闲门。",
      "此地帘重窗锁，正依约、隔灯痕。算当时、亦有人如玉，且分金索笑，解衣催梦，灭烛销魂。"
    ]
  },
  {
    "id": "adcfe4db89a97535b5fe75169c28c94d",
    "title": "好女儿·登墙子河外市楼",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "十九年华，旧苑初葩。想灯回、幕回逢迎处。认冰眸剪水，采眉停月，玉靥凝霞。",
      "难得小楼朝暮，且留恋、便为家。奈东风、不绾离人住，竟销魂古渡，酒醒前浦，梦隔天涯。"
    ]
  },
  {
    "id": "adcfe4db89a97535b5fe7516fe202ad4",
    "title": "好女儿·登墙子河外市楼",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "叶子旋风，细字重重。遍宫商、几许缠绵语。想红牙小拍，紫芝低唱，玉笛初融。",
      "认取闺中心事，便应绣、此心同。毋相忘、篆作相思意，抵回文织锦，秋云锁茧，绛地交龙。"
    ]
  },
  {
    "id": "adcfe4db89a97535b5fe7516519ad483",
    "title": "好女儿·登墙子河外市楼",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "草树天黏，乌鸟云潜。正南望、欲认春时路。奈愁心怎说？",
      "恨眉长结，华发频添。梦断江头何处，画楼畔、雨纤纤。但重重、只是思量著，记钗痕入袖，鬓香流枕，环响当帘。"
    ]
  },
  {
    "id": "adcfe4db89a97535b5fe7516f4c83d12",
    "title": "好女儿·登墙子河外市楼",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "曲巷连涂，安步忘车。念江南、心与秋波远。恁轻泥似茧，断风成阵，小雨如珠。",
      "笑我行吟堤上，石桥畔、且踟蹰。看劳劳、不尽人来去，记清钟古岸，短歌闲渡，明月疏蒲。"
    ]
  },
  {
    "id": "adcfe4db89a975354334969f1d875c17",
    "title": "蝶恋花",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "见道月明何处有。地北天南，一样团圞又。料得倚阑惆怅久，微风轻露凭消受。",
      "篱畔黄花花畔酒。醉到醒时，醒是愁时候。经岁别离禁已彀，甚时重把双鸾袖。"
    ]
  },
  {
    "id": "adcfe4db89a9753582791341cd1ecd7b",
    "title": "生查子",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "一年容易过，又到中秋节。不见去年人，空对当时月。",
      "去年江上逢，今岁江天隔。明月又团圞，人自伤离别。"
    ]
  },
  {
    "id": "adcfe4db89a9753546586a3b4a96005d",
    "title": "踏莎行·江南柳",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "拂水残无，回风倦否，几回肠断江南柳。一从攀折送行人，何年重见纤纤手？",
      "垂巷愁疏，当门怨久，眉边眼底逢迎彀。却嫌春意不多时，秋来渐与人同瘦。"
    ]
  },
  {
    "id": "adcfe4db89a97535f32f182e955b7a40",
    "title": "浣溪沙",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "明月贪看不下帘，今宵何似似江南，笙歌灯火几人耽。",
      "远树都能分历历，轻云未许著纤纤，兴来人定我犹酣。"
    ]
  },
  {
    "id": "adcfe4db89a975359c40e51f67366e0d",
    "title": "蝶恋花·石桥独步",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "江上曾闻吹玉笛。凝露桥边，总是教人惜。不见垂杨依旧碧，眼中明月无今昔。",
      "簸起闲尘犹独立。满袖西风，渐觉催寒急。红树黄花何处觅，断堤衰草迟行迹。"
    ]
  },
  {
    "id": "adcfe4db89a9753541874681b069a34f",
    "title": "雨淋铃八月二十三日即事，索无隅师同赋",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "笙歌迎暮，骤惊鸿起，缥缈来去。胡弦渐进凄响，低声唱里，教人凝伫。暗识红裳绿鬓，胜金粉无数。试问讯、门巷儿家，咫尺云深不知处。",
      "空街小醉忘多露，正访寻、漫趁香车住。登楼乍看妆面，依约似、昔时眉妩。却恼西风，剪遍、柔情万叠千缕。算省得、灯遣回眸，似送心头语。"
    ]
  },
  {
    "id": "adcfe4db89a97535154effbdc9c00033",
    "title": "浪淘沙",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "绮兴未能删，但自闲闲。小楼深巷几盘桓。无赖秋风惊又暮，直不胜寒。",
      "明月近阑干。怕说更残，强抛心事付杯宽。酒冷灯昏供一惘，且醉为欢。"
    ]
  },
  {
    "id": "adcfe4db89a975354eb57f373d29df45",
    "title": "满庭芳·悼眉云",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "才识春来，便伤人去，画楼空与招魂。琐窗灯火，长想旧眉颦。回首殷勤未远，定怊怅、无限黄昏。当时路，香残梦歇，何地逐闲尘？",
      "伤神犹记取，罗衾夜雨，锦幄朝曛。奈欢语重重，欲说谁闻。纵是他生未卜，容料理、宵梦温存。相望处，人天邈矣，荒树掩新坟。"
    ]
  },
  {
    "id": "adcfe4db89a97535abc9ccd98ed76dc4",
    "title": "好女儿·题眉云遗像",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "四载相依，几度相违。算今番、一别沈消息。怅前宵梦短，此生肠断，何日魂归？",
      "剩有真真须唤，忍重见、旧腰围。念江头、海角逢迎处，但闲庭永昼，小楼凄雨，芳树斜晖。"
    ]
  },
  {
    "id": "adcfe4db89a9753577b4ed580e16f751",
    "title": "浣溪沙·冬夜假寐，朦胧闻得下半阕，旋觉，足成之",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "海角江头一样春，南天风雨更销魂，青衫到处染啼痕。",
      "绿酒难为今夕醉，红妆谁似去年人，不知肠断几黄昏。"
    ]
  },
  {
    "id": "adcfe4db89a9753577b4ed58c59148c1",
    "title": "浣溪沙·冬夜假寐，朦胧闻得下半阕，旋觉，足成之",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "还忆春江三五月，阑干倚处花如雪，墙外鸟声啼遍彻。",
      "乍抛残梦无人说，闲剔银釭寒自怯，遥夜时闻金漏咽。"
    ]
  },
  {
    "id": "adcfe4db89a9753577b4ed58ab84b8be",
    "title": "浣溪沙·冬夜假寐，朦胧闻得下半阕，旋觉，足成之",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "燕子重窥旧巷门，帘栊一抹黯离痕，画楼不似昔年春。",
      "月暗香沈人去久，尘飞云散梦来频，何堪掩涕转归轮。"
    ]
  },
  {
    "id": "adcfe4db89a97535ca587c6d8de33715",
    "title": "豹龛诗馀迎春乐人日立春",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "青阳歌歇云翘舞。正人日、强题句。去年芳草今年树，如转烛、伤空度。",
      "懒把酒、欲寻又误。灵辰更、拜春一处。莫唤重来佳节，久共幽人住。"
    ]
  },
  {
    "id": "adcfe4db89a975358e914844c9f050f9",
    "title": "眼儿媚",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "倦态轻柔晚妆残，春意正漫漫。二分花外，三分月上，一半眉间。",
      "为怜憔悴知愁惯，凝恨复含欢。非关哀怨，都缘缭乱，楚岫巫山。"
    ]
  },
  {
    "id": "adcfe4db89a97535780d24de3a29bd86",
    "title": "东风第一枝·题天空云影",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "梦老秋塘，年随逝水，几番负了芳约。天云高寄幽魂，露风乍摧残萼。飘零如许，抵多少、月砧霜角。记黄沙碧海深寻，朔雪塞尘争掠。",
      "衫似血、泪痕犹薄。眉欲折、愁思怎著。依稀旧事肠回，寂历新寒意索。江南地北，正横断幽情谁托。又惊对孤影盈盈，还我借尊闲酌。"
    ]
  },
  {
    "id": "adcfe4db89a97535e3ff76a4907a0607",
    "title": "祝英台近",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "灞桥旌，西渚渡，涕泪咽南浦。把袂临歧，黯正绝风雨。匆匆暮暮朝朝，倩谁留得，更飘泊、天涯难住。",
      "襟头觑。旧恨还著新愁，年来不堪数。梦断荒江，仗剑复谁语。看他云叠山重，身归何处，却负了、几番来去。"
    ]
  },
  {
    "id": "adcfe4db89a97535f4de8fa0dc20274e",
    "title": "翠楼吟·题《琼箫馆词集》",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "北宋长歌，南唐小令，清空雅调谁续？秦黄今代有，忽惊说、扫眉才独。闻声幽谷。看白石裁云，孙娘吟烛。填新曲。露花梅子，满琅玕腹。",
      "踯躅。题句难工，更酒阑灯灺，欲歌还哭。稼轩思最苦，倚烟柳、斜阳停瞩。微尘漫目。却豹尾新翻，凤头闲属。传丝竹。谱成金荃，一歌三复。"
    ]
  },
  {
    "id": "adcfe4db89a975352abfec95d7d51aa7",
    "title": "高阳台·题津楼惜别图次重审韵",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "归梦淩云，征魂侵月，声声愁彻清笳。风树烟城，良宵度遍谁家？年时谙尽人离别，怯东风、吹断天涯。费沉吟，寒烛轻摇，红袖低斜。",
      "千金一刻春无价。魂销桥柳，泪咽汀葭。北渚南津，匆匆地迩思遐。牵衣挥袂浑闲事，任欷歔、潭水桃花。愿来时，欢绪长凝，望眼无遮。"
    ]
  },
  {
    "id": "adcfe4db89a975352f4f9897aaab2b77",
    "title": "贺新郎·调慕邢",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "炎海清凉处。点酥娘、歌传皓齿，诵听灵赋。琢玉人间都羡取，休怨东风似妒。憔悴甚、空量缣素。一瞥惊心舒怨黛，尽无言有梦翻如故。弦可续，意难住。",
      "芳时几逐春来去。看匆匆、明珠乍晦，金丝重度。玉马应随鸳枕系，省识青绳易误。人月静、无尘初步。却愿披云轻拂袖，纵连城不易倾城顾。君莫负，桃花渡。"
    ]
  },
  {
    "id": "adcfe4db89a97535b88f1c0decb773bf",
    "title": "一剪梅",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "天女维摩劫后身。唤到真真，意已申申。世间欢梦易成尘，人断天垠，路断桃津。",
      "寄语东君莫漫嗔。花正青春，时正黄昏。妒花翻是惜花人，愁遍宵辰，谙尽酸辛。"
    ]
  },
  {
    "id": "adcfe4db89a97535cc0de604d0234172",
    "title": "江神子",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "一重山色一重楼。古津头，挂轻舟。塔影潭光，佳胜说杭州。南北高峰重独立，窥海气，俯江流。",
      "飞来一霎雨成秋。水新稠，月新柔。已褪斜阳，处处送离愁。荒寺闲钟村竖笛，人未醉，怕惊鸥。"
    ]
  },
  {
    "id": "adcfe4db89a975350a13eb7ec686d838",
    "title": "采桑子·夜归",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "轻云淡月朦胧地，乍转东风。寒意重重，满路灯花不肯红。",
      "小车遥夜临郊陌，直少人踪。寂寞阑空，多少楼台梦正浓。"
    ]
  },
  {
    "id": "adcfe4db89a9753557659484f0b22424",
    "title": "长相思",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "林外鸦，陌上花。飞去多时没一些，天涯何处家？",
      "梦痕赊，月痕斜。待到寻春春又遐，断肠空自嗟。"
    ]
  },
  {
    "id": "adcfe4db89a975358f77d39ad7d22776",
    "title": "烛影摇红",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "波动帘旌，断霞犹殢双鬟影。女儿三五月如人，人月长相等。",
      "欢恨悠悠未省，转惆怅、风凄露冷。渐昏绡帐，乍凉金井，何时酒醒？"
    ]
  },
  {
    "id": "adcfe4db89a97535574e3d03f2e06db2",
    "title": "人月圆",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "蛾眉鸦鬓惺忪地，罢舞已多时。华灯初上，宫炉乍暖，有酒盈卮。",
      "几回惆怅，银屏梦远，翠袖春迟。可堪人醉，琵琶不语，空说相思。"
    ]
  },
  {
    "id": "adcfe4db89a97535d6d036008dc2de01",
    "title": "摸鱼儿·寄妍华",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "念江头、几人凝伫，秋风帘幕无数。小楼尘梦浑如昨，昨夜梦萦何处？朝又暮。忍暗忆、疏灯偎倚轻轻诉。更应记取。对不尽烟波，几回呜咽，把手惜归去。",
      "今惆怅，嫩约殷勤又误，那时空惹春妒。钗痕未褪莺啼歇，到枕便思眉妩。愁不语。正却计、征帆远擢回江浦。天涯有路。总料理相逢，重看泪眼，闲与说辛苦。"
    ]
  },
  {
    "id": "adcfe4db89a9753549ebea16184c2475",
    "title": "踏莎行·有忆",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "倚枕停欢，推衾觅语，记从心上留眉妩。当时玉臂怯深寒，归期泥向襟前数。",
      "梦断江楼，魂萦月浦，风情欲说人何许。肯教红褪旧钗痕，到今不倦千回觑。"
    ]
  },
  {
    "id": "adcfe4db89a975355a456df174aeb8db",
    "title": "念奴娇·代柬",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "妍华妆次，自初春小别，时时萦思。惟祝韶华今胜昔，更问秋来芳意。珍重尊前，思量梦后，莫使成憔悴。此情如昨，梦魂长是千里。",
      "今又一度相逢，几回重看，图画盈盈里。泪眼挥弹凝望久，只是江流迢递。点点行行，还应笑我，遍写相思字。怨愁重叠，阿文沽上缄寄。"
    ]
  },
  {
    "id": "adcfe4db89a975359b02ba6dd7dfb694",
    "title": "菩萨蛮",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "西风不解人愁怨，吹寒飘雨迎人面。归去渐黄昏，轻车迷旧痕。",
      "楼台灯火路，疑是相携处。泪眼几回看，琵琶谁与弹？"
    ]
  },
  {
    "id": "adcfe4db89a97535074c935376771584",
    "title": "浣溪沙·题妍华对镜图",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "迢递江头寄梦频，重重云水隔闲身，相逢只许唤真真。",
      "镜里未圆初夜月，画中犹认旧时人，肯将心事上眉颦。"
    ]
  },
  {
    "id": "adcfe4db89a97535074c9353ab87ae0c",
    "title": "浣溪沙·题妍华对镜图",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "独立支颐倦所思，眼中憔悴已多时，回肠只是怯人知。",
      "绕槛疏枝牵梦远，当门小径怨归迟，鬓云犹自绾愁丝。"
    ]
  },
  {
    "id": "adcfe4db89a97535074c935384adca7c",
    "title": "浣溪沙·题妍华对镜图",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "昨夜西风怯太凉，今宵郁郁怨风藏，卷帘犹未着衣裳。",
      "强许灯痕飞玉镜，闲抛烟缕度银床，钗横鬓乱夜中央。"
    ]
  },
  {
    "id": "adcfe4db89a97535074c9353aae6f886",
    "title": "浣溪沙·题妍华对镜图",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "风起云屯又一时，乍凉乍暖意参差，小楼经雨梦翻迟。",
      "到耳声声都不管，教无眠是最相思，相思何计遣人知。"
    ]
  },
  {
    "id": "adcfe4db89a975350c057035eea4a870",
    "title": "雨淋铃戊辰七月十七日书事",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "秋风呜咽，正开帘处，徙倚人怯。深云渐涌天际，又惊雷起，凉尘吹叠。远树萧萧弄晚，更寒响凄切。恁黯黯、飞雨如潮，不见当楼旧明月。",
      "河东一往何堪说？算者回、信息应长绝。无那转思前事，愁病里、怎禁摧别？早遣柔肠，回向、而今好共摧折。但此去、何地归魂，碧草空凝血。"
    ]
  },
  {
    "id": "adcfe4db89a97535f32f182e3be2f2d8",
    "title": "浣溪沙",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "郁郁西风未转凉，归车犹滞夜中央，乱尘如雨扑罗裳。",
      "行近嚣声灯乍密，回看树色路翻长，聊穷倦眼入苍茫。"
    ]
  },
  {
    "id": "adcfe4db89a97535f32f182ef81b4a89",
    "title": "浣溪沙",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "又是虫啼树老时，秋风吹曳鬓成丝，画楼人语不堪思。",
      "前路轻车嚣未已，昨宵闲梦倦都迟，隔帘明月有谁知？"
    ]
  },
  {
    "id": "adcfe4db89a9753549ebea16f147756a",
    "title": "踏莎行·有忆",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "春去多时，秋来未半，眼中花树轻轻换。窥帘明月自依依，当楼不见伊人面。",
      "醉醒都劳，思量更倦，今宵梦近天涯远。遥知立尽几黄昏，西风又到闲庭院。"
    ]
  },
  {
    "id": "adcfe4db89a97535d5cf24b15c143d69",
    "title": "相见欢",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "今宵怯倚栏干，思无端。可奈西风经雨太凄寒。",
      "月何处，江南路，又团圞。只是中秋容易欲归难。"
    ]
  },
  {
    "id": "adcfe4db89a97535d5cf24b1bc3b1542",
    "title": "相见欢",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "沽流不似江流，独凝愁。只是天南地北总悠悠。",
      "风乍起，情何已，且登楼。不尽浮云深树一时秋。"
    ]
  },
  {
    "id": "adcfe4db89a975354334969f6af88204",
    "title": "蝶恋花",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "梦醒西楼歌未罢。笑语盈盈，灯火银钩下。一晌贪欢春到夏，秋来转觉悲长夜。",
      "何事当筵频自讶？镜里堪知，华发星星价。道是酒杯何处借，珠帏高卷栏低亚。"
    ]
  },
  {
    "id": "adcfe4db89a9753571ee694341b85ee0",
    "title": "浣溪沙·寄妍华",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "乍许相逢记市楼，凭尊强泥几回眸，而今又是一年秋。",
      "明月都从圆处缺，柔情却向梦中稠，量欢总未抵闲愁。"
    ]
  },
  {
    "id": "adcfe4db89a9753571ee694305bf58ab",
    "title": "浣溪沙·寄妍华",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "捡点欢愁入梦寻，关河应未隔冰心，弥天风霭自阴阴。",
      "乍落轻霞犹滞眼，归飞宿鸟渐投林，楼高此际尚登临。"
    ]
  },
  {
    "id": "adcfe4db89a9753536f098843177a129",
    "title": "金缕曲",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "老去伤秋惯。又匆匆、西风换了，几家庭院。满地荒寒人何似，却正篱花黄遍。谩省得、清愁幽怨。襟袖当筵应自惜，甚酒痕长共啼痕黯。歌与哭，到今倦。",
      "年时白发星星见。信天涯、一番离别，几回肠断。眼底风花飘零久，忍付瑶笙吹乱。但梦里、相思无算。夜夜拌教成一醉，笑猖狂依旧章台畔。多少泪，向谁溅？"
    ]
  },
  {
    "id": "adcfe4db89a97535f32f182e2c53aeeb",
    "title": "浣溪沙",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "八月吹凉夜尚微，者时犹自葛为衣，蜻蜓满路打头飞。",
      "取厌尘沙如雾卷，入望楼阁当山围，嚣嚣车马几人归？"
    ]
  },
  {
    "id": "adcfe4db89a97535f32f182e13376971",
    "title": "浣溪沙",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "簸起狂尘户有声，绕墙寒木送悲鸣，者时人定未三更。",
      "蜡自纵横烧易尽，帘为舒卷拂难平，一场愁梦不堪惊。"
    ]
  },
  {
    "id": "adcfe4db89a975358d41f387a908c423",
    "title": "西江月",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "短发平分燕尾，浓脂乍点猩唇。罗衣轻薄泥人温，安得一枝栖稳。",
      "相见争如不见，寻因却更无因。几回欢笑几回颦，愁梦都无凭准。"
    ]
  },
  {
    "id": "adcfe4db89a975351b67cd9b78497761",
    "title": "浣溪沙·为芷威题申江送别图",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "一剪吴淞感逝波，记曾当路唱骊歌，天涯总是别离多。",
      "曲岸垂杨空涕泪，晚风残月又关河，无边身世此销磨。"
    ]
  },
  {
    "id": "adcfe4db89a975351b67cd9b41b2aaf9",
    "title": "浣溪沙·为芷威题申江送别图",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "零落情怀入梦稠，看花中酒四天秋，而今病似去年不？",
      "香到重帘吹不散，钗临双枕堕无由，此间傥许一勾留。"
    ]
  },
  {
    "id": "adcfe4db89a975351b67cd9bc52e7030",
    "title": "浣溪沙·为芷威题申江送别图",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "数到残更意惘然，归车无奈夜凉天，相逢不似十年前。",
      "纵许情丝长作茧，可堪欢梦已如烟，只凭涕泪向歌筵。"
    ]
  },
  {
    "id": "adcfe4db89a97535aa8781a67e841c86",
    "title": "念奴娇·庚午立秋宴集北海舟中",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "红妆华发，正相映灯影，波光稠叠。吹放中流争看取，轻棹逍遥一叶。玉扇邀凉，金钗殢艳，酒意迎丹靥。秋空初静，远风时送香屧。",
      "从忆朱榭雕廊，昔年曾到此，萦回双楫。一笛重临衣带闲，依旧云窥烟接。骤雨惊飞，多时炎乍解，未应寒怯。新思前事，者回都上眉睫。"
    ]
  },
  {
    "id": "adcfe4db89a97535f32f182ee49d9a39",
    "title": "浣溪沙",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "十载江关鬓己皤，而今对酒又如何？欢娱时少恨时多。",
      "入梦相思犹宛转，当楼此意总蹉跎，未须一棒待人呵。"
    ]
  },
  {
    "id": "adcfe4db89a97535f32f182e5240a16b",
    "title": "浣溪沙",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "高处难胜醉后寒，琼楼傥许到人间，灯魂酒意不成欢。",
      "此际催回宵梦短，无端听彻漏声残，醒时情绪更阑珊。"
    ]
  },
  {
    "id": "adcfe4db89a9753526dd9b0576dc7efd",
    "title": "御街行·次斐叔韵",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "一场愁梦归狼藉。纵咫尺，无消息。江流不断柳条空，多少离痕啼湿。而今难问，新欢灯酒，旧恨云天隔。",
      "钗分定忆相逢日。转未分，重寻迹。屏山莫信抵蓬山，忍便情怀萧瑟。枇杷门巷，梧桐庭院，时听哀蛩泣。"
    ]
  },
  {
    "id": "adcfe4db89a975359c70a6d8690eab2c",
    "title": "踏莎行",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "锦幄留香，瑶灯送暮，独无明月章台路。人家门巷自深深，阑干尽是回肠处。",
      "遣怨何曾，寻欢未许，登楼又听闲风雨。雨声依旧画楼非，尊前谁为歌金缕？"
    ]
  },
  {
    "id": "adcfe4db89a975359c70a6d832a2a72e",
    "title": "踏莎行",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "月上灯沈，酒空人醉，欢愁到此浑无计。屏山一角掩珠帏，枕前依约金钗坠。",
      "夜自清凉，漏还迢递，重帘不卷花都睡。者时红袖尚殷勤，心情算有安排地。"
    ]
  },
  {
    "id": "adcfe4db89a975359c70a6d8e51d5e9f",
    "title": "踏莎行",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "菡萏飘香，梧桐倒影，浮屠十丈孤峰冷。五分残月一分秋，清泠冷地知谁省。",
      "翠叶蛙潜，朱楼燕回，三更欲断人初静。微波催送白云飞，扁舟惟有花相等。"
    ]
  },
  {
    "id": "adcfe4db89a97535d4b081e45969a8d1",
    "title": "苏幕遮",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "梦初回，音已断。望极眉颦，独倚危阑遍。明月不来人意倦。过了黄昏，愁听寒更换。",
      "隔云屏，停绮幔。犹自低徊，门巷经行惯。飞去多时梁上燕。枉说相思，夜夜楼西畔。"
    ]
  },
  {
    "id": "adcfe4db89a97535f32f182e62ad92e6",
    "title": "浣溪沙",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "昨夜萧萧漏更长，一回经雨一回凉，秋来转觉梦无乡。",
      "旧日寒衣重熨贴，当前影事几思量，为欢为怨总回肠。"
    ]
  },
  {
    "id": "adcfe4db89a975354334969f3059d002",
    "title": "蝶恋花",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "有约不来过夜半。拌倒金尊，幽恨谁能见？等到月明凝古岸，轻舟已绕朱廊遍。",
      "朵朵浮云随目旋。天上人间，一例都无倦。树色山光看已惯，此心何地消愁怨。"
    ]
  },
  {
    "id": "adcfe4db89a975354334969f20e10c1e",
    "title": "蝶恋花",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "无那春心如絮乱。愁梦年年，几度眉痕展。节序西风吹又换，画梁空忆双栖燕。",
      "消息沈沈应已断。不道尊前，更比天涯远。秋色渐深波渐浅，眼中欢尽都成怨。"
    ]
  },
  {
    "id": "adcfe4db89a97535599325a00070976b",
    "title": "庚申词浣溪沙",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "唧唧寒蛩碧草昏，一湾流水月窥门，正无人处淡秋痕。",
      "小路低桥尘未杳，高楼密树梦初温，几声风笛近前村。"
    ]
  },
  {
    "id": "adcfe4db89a975351e4e2f32fe909ca3",
    "title": "丁香结",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "霞鹜平帆，浪涛惊楫，朱幄暗摇香雾。尽舞凫歌纻。淡景色，彩翼轻娇飞露。绮琴微宕促，淩波逝、叠叠浅步。回裾翔佩，咫尺遥天，山云早布。",
      "望处。是第一枝头，倦歇光随影驻。共献珍囊，银丝密织，皎颜同素。应记嘉会碧海，四极苍茫渡。闻长槎横遍，但说伊人袂举。"
    ]
  },
  {
    "id": "adcfe4db89a97535a469890c82fbcd0d",
    "title": "菩萨蛮·闺怨",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "秋风百转情千缕，玉釭初灭人无语。枕上镂香痕，两眉温未温。",
      "星河窥绮户，应是魂销处。无赖忆黄昏，卷帘空倚门。"
    ]
  },
  {
    "id": "adcfe4db89a975351a1cf15ad9a9689b",
    "title": "浣溪沙·七夕",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "淡淡星河敛画帏，填桥乌鹊尽双飞，山头白鹤有人归。",
      "乞寿何时逢降幄，垂槎无处问支机，谁裁天锦作征衣？"
    ]
  },
  {
    "id": "adcfe4db89a975351368c914e104e49e",
    "title": "临江仙",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "银釭乍剔人无语，月明愁近阑干。夜沈沈地锦衾宽。频添香兽，犹怯早春寒。",
      "小院落尘惊簌簌，乱风吹到更残。□□□□□□□。断云斜月，都在隔帘看。"
    ]
  },
  {
    "id": "adcfe4db89a975359c70a6d84bd7b5e1",
    "title": "踏莎行",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "小语轻圆，微嫣娇腻，珠帘玉烛深深地。嫩愁都趁柳丝飞，柔欢任被炉烟系。",
      "梦与云迟，眉教月坠，几回春色撩人醉。夜寒应遣酒长温，香浓知是花无睡。"
    ]
  },
  {
    "id": "adcfe4db89a975351a8ba4941ff598f9",
    "title": "江南好八首",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "平湖好，十里白云疏。柳色藏花秋未老，塔光涵水月方初，一笛野人庐。"
    ]
  },
  {
    "id": "adcfe4db89a975354334969fab314b20",
    "title": "蝶恋花",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "放眼寥天天欲坠。一寸山河，一寸伤心地。不尽离人弹别泪，黄昏到处春憔悴。",
      "梦逐江潮惊万矢。剑啸鸡鸣，慷慨东风里。几见长鲸吞海水，更谁叱咤龙蛇起。"
    ]
  },
  {
    "id": "adcfe4db89a97535f3cc7020f28064df",
    "title": "玉梅花令",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "香尘流落几人家。冷到梅花，艳到梅花，芳约隔轻纱。",
      "春痕只在一些些。月也横斜，梦也横斜，帘外已天涯。"
    ]
  },
  {
    "id": "adcfe4db89a9753512f4d5da8ef79431",
    "title": "卜算子",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "莫遣相思去，总被相思误。一剪东风不尽柔，绾得伊人住。",
      "梦也无寻处，梦又无凭据。道是佳期未有期，可奈朝还暮。"
    ]
  },
  {
    "id": "adcfe4db89a9753504f0d5b141c65711",
    "title": "玉漏迟",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "者回欢又聚，离愁乍掩，渐谙春意。蜡半香初，尽是泥人深醉。莫问柔情几许，问心上、眉间知未？重料理。萦尘系梦，多应惜坠。",
      "月何处、甚良宵，算今夕团圞，欲寻无计。倚遍阑干，料有素娥惊睡。芳约沈沈怨阻，便花妒、相思成碎。空咽泪。天涯此情谁寄？"
    ]
  },
  {
    "id": "adcfe4db89a975355b0203088772bcb6",
    "title": "五彩结同心寄凤珠海上",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "天涯春远，梦底花迟，归车催破征魂。欢醉都如昨，挥弦管、微语试记停尊。几回携手怜颦笑，翻愁绝、轻度黄昏。任风雨、江楼百尺，镜鸾且共温存。",
      "腰围料应柔损，正歌散珠落，舞并香屯。凤袖鸳钗，今宵何处，多少绪叠离痕。禁寒知否人憔悴，黯芳草、咽断王孙。便吹到、杏花开了，马嘶可许当门。"
    ]
  },
  {
    "id": "adcfe4db89a97535dcea72a62096599b",
    "title": "八声甘州",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "又潺潺夜雨湿帘栊，对酒几沉吟。正眼波轻掠，眉痕浅映，已自春深。但是无言把手，相对纵清斟。莫漫伤憔悴，且共登临。",
      "我欲江头留滞，渐沾泥团絮，此意难任。但明珠还与，双泪咽空襟。念天涯、酒醒何处？黯今宵、冷落旧征衾。愁孤负，到更残后，梦与谁寻？"
    ]
  },
  {
    "id": "adcfe4db89a9753562ae67151b0f9daf",
    "title": "夜飞鹊",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "微风渐沈漏，中酒今宵，车马直泥人归。催寒咽涕管弦切，登楼昨梦依稀。何堪望遥信绝，愁伊人凝伫，树展云迷。天涯便远，几回肠、泪检征衣。",
      "魂断那时轻别，无绪纪丁宁，立遍斜晖。多少长亭杨柳，眉痕不绾，钗影成非。游思倦歇，指重弹、归与春期。但将歌临怨，吹花任堕，团絮能飞。"
    ]
  },
  {
    "id": "adcfe4db89a9753525665b3690d527df",
    "title": "水龙吟",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "晓来扶起心情，昨宵幽怨今何有？临风梦杳，望云魂断，几番回首。未到春残，却愁春老，问春知否？但小楼香远，曲阑人在，依旧是、春长久。",
      "芳约黄昏肯负，正东风、一江成皱。留欢遣醉，抽思作茧，而今时候。记取相逢，惯尽无绪，听鹃啼瘦。又柔尘渐起，银屏乍隔，也应消受。"
    ]
  },
  {
    "id": "adcfe4db89a975359b02ba6d22df85dd",
    "title": "菩萨蛮",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "东风绿遍天涯草，江山依旧征人老。无奈是春寒，锦衾愁更宽。",
      "相思何处寄，七二重重水。千里说归期，轻车随絮飞。"
    ]
  },
  {
    "id": "adcfe4db89a9753535cdeddce992b175",
    "title": "翠楼吟",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "月绽修娥，春融浅鬓，殷勤梦尘吹逗。微风帘外起，看罗帐、灯痕轻皱。者时红袖，正掠枕翻香，摇钗弹漏。凭消受。粉零脂腻，一番春透。",
      "无寐，应记芳时，算佩环初定，笑颦依旧。夜阑凝伫久，怕人远、相思重负。还期携手。便遣怨何曾，拾欢今又。抛红豆。甚些些子，五更残后。"
    ]
  },
  {
    "id": "adcfe4db89a97535f6c8e05080d17797",
    "title": "锁窗寒",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "怨阻东风，愁翻断角，一帘花树。盈盈月上，卷尽满庭香雾。正楼头、认到黛痕，画眉省识银蟾妒。但织欢成锦，缚思将茧，忍量缣素。延伫。",
      "人何处。黯草锁天涯，云迷海渚。欲遣离踪，却被莺声啼住。算无端、梦过几重，锦屏玉帐休更误。数鸳鸯、卅六都圆，且共教春护。"
    ]
  },
  {
    "id": "adcfe4db89a9753536f09884784b5c8e",
    "title": "金缕曲",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "把手江天曙。忆当时、金焦纵赏，倚花停麈。星火瓜洲才过了，还趁平山烟雨。共酬唱、一舟容与。十载舟游弹指耳，忍回头邻笛成悽楚。长已矣，一抔土。",
      "君家兄弟今龙虎。但何堪、元方老去，脊令悲赋。我昔曾依春风座，况又姻联儿女。怆几度、相逢酸语。检到遗书惟恸哭，看婆娑老泪挥如许。知己者，不堪数。"
    ]
  },
  {
    "id": "adcfe4db89a97535b5d688c3e2ea1db9",
    "title": "桂枝香为吴湖帆题董美人墓志旧拓本册子",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "轻蝉敷翼。念故箧夺真，过眼成昔。漫考关中旧本，楮痕中擘。后来模拓尤精好，具翩然、美人丰格。富娘轻薄，贵男刻画，都无颜色。",
      "是第一、隋宫刻石。况残断经时，毡蜡谁觅？难得延陵妮古，剪裁装饰。四欧名拓梅花谱，共归来、相对珍惜。二分凄冷，玉钩斜处，谩寻陈迹。"
    ]
  },
  {
    "id": "adcfe4db89a975354334969fdd29076a",
    "title": "蝶恋花",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "换梦东风惊蓦地。昨夜春回，今夜浓春意。不尽柔思吹又起，屏山未使成迢递。",
      "谩说楼高犹独倚。月已分明，好共梅花睡。酒到欢来偏易醉，等闲过了留无计。"
    ]
  },
  {
    "id": "adcfe4db89a975358d41f3875dd87814",
    "title": "西江月",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "珍重昔时情绪，梦腾昨夜东风。一回春到一回浓，听取鸡声催送。",
      "荒戍频闻断角，深庭又住闲踪。相逢不是梦魂中，赢得清尊愁共。"
    ]
  },
  {
    "id": "adcfe4db89a975354334969fc1ab013c",
    "title": "蝶恋花",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "又向花间寻断梦。几度欢来，几度愁思重。病酒年年谁与共？朱楼听彻梅花弄。",
      "翠枕欲抛珠琐动。次第东风，何日春相拥？量取闲愁随处送，相思只合江南种。"
    ]
  },
  {
    "id": "adcfe4db89a975354334969f258e2bed",
    "title": "蝶恋花",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "小语当楼尘乍远。灯火依依，未计更长短。香暗花明帘不卷，半窗新月眉痕浅。",
      "何事春蚕重作茧。翠袖殷勤，对此谁能遣？欺梦东风犹款款，柔情渐入愁肠转。"
    ]
  },
  {
    "id": "adcfe4db89a97535d83c48b259c58063",
    "title": "蝶恋花·重遇眉云",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "一角红楼春又驻。帘底眉痕，帘外烟和雾。梦过银屏留不住，教人肠断无寻处。",
      "谩说柔情深几许。便隔云山，依旧朝还暮。看似杨花飘溷去，东风却种相思树。"
    ]
  },
  {
    "id": "adcfe4db89a97535d83c48b2fd4450cb",
    "title": "蝶恋花·重遇眉云",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "曲巷层楼门自闭。斜月低迷，帘幕深深地。梦短更长都不计，问花知否人憔悴。",
      "依旧画堂春欲睡。燕子双双，去住浑容易。赢得闲愁何处寄，眉间心上休回避。"
    ]
  },
  {
    "id": "adcfe4db89a975357ae40c098bbde3b0",
    "title": "蝶恋花·道上逢绵蛮",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "离绪东风吹欲断。道上杨花，蓦地迎人面。惆怅相逢如未见，眼中却被春撩乱。",
      "经岁经时愁已惯。旧梦城南，今日天涯遍。行到黄昏应更倦，轻尘高树都成怨。"
    ]
  },
  {
    "id": "adcfe4db89a975357ae40c09543b9e11",
    "title": "蝶恋花·道上逢绵蛮",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "宛转流莺窥碧树。不是当年，花底相逢处。轻絮无端飘陌路，游丝可系游人住。",
      "飞燕归时天欲暮。数遍楼台，知向谁家去？愁说寻春春又误，旧时明月空如故。"
    ]
  },
  {
    "id": "adcfe4db89a975352c54e56086e143ad",
    "title": "江南好寄林屋兼讯海上友人",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "歌舞地，乍觉此心违。已看秋英随梦落，还闻瑶草作花飞，老子复何为？"
    ]
  },
  {
    "id": "adcfe4db89a975352c54e560b26d85fc",
    "title": "江南好寄林屋兼讯海上友人",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "一年别，长在梦愁中。枕上眉痕弹指没，镜边霞影入望空，无语向东风。"
    ]
  },
  {
    "id": "adcfe4db89a975352c54e5604553003d",
    "title": "江南好寄林屋兼讯海上友人",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "长日醉，嘉酒得忘忧。一咏一觞期共赏，三桥三竺待同游，消尽古今愁。"
    ]
  },
  {
    "id": "adcfe4db89a975352c54e560984424a4",
    "title": "江南好寄林屋兼讯海上友人",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "天台叟，同病各天涯。欲向山中分橘实，可从观里问桃花，湖上且为家。"
    ]
  },
  {
    "id": "adcfe4db89a975352c54e560a5dd2eac",
    "title": "江南好寄林屋兼讯海上友人",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "二分月，今不在扬州。黄叶翁犹花作巷，停筝客已画为楼，海上逐闲鸥。"
    ]
  },
  {
    "id": "adcfe4db89a975352c54e560e0625744",
    "title": "江南好寄林屋兼讯海上友人",
    "authorName": "袁克文",
    "authorId": "adcfe4db89a97535e85508077c7f84a2",
    "dynasty": "清",
    "content": [
      "鹃声苦，憔悴更谁同？早托寓言传本事，今从小记识游踪，梦老紫兰丛。"
    ]
  },
  {
    "id": "adcfe4db89ac93da6dc88917091f5ead",
    "title": "满江红·泊淮示夫子",
    "authorName": "顾姒",
    "authorId": "adcfe4db89ac93dad1457b72d1457b72",
    "dynasty": "清",
    "content": [
      "一叶扁舟，轻帆下、停桡古岸。灯火外、几枝疏树，人家隐见。漂母祠前荒草合，韩侯台上寒云断。叹从来，此地困英雄，江山惯。",
      "穷愁味，君尝遍。人情恶，君休叹。问前村有酒，金钗弃换。举案无辞今日醉，题桥好遂他年愿。听三更，怒浪起中流，鱼龙变。"
    ]
  },
  {
    "id": "adcfe4db89b015630ad329273cf1eb67",
    "title": "秦淮竹枝词",
    "authorName": "曹伟谟",
    "authorId": "adcfe4db89b01563d1457b72d1457b72",
    "dynasty": "清",
    "content": [
      "秦淮春水绿迢迢，杨柳千条更万条。每过珠帘停打桨，惹他帘内罢吹箫。"
    ]
  },
  {
    "id": "adcfe4db89b015630ad32927e66d30c3",
    "title": "秦淮竹枝词",
    "authorName": "曹伟谟",
    "authorId": "adcfe4db89b01563d1457b72d1457b72",
    "dynasty": "清",
    "content": [
      "戏演鱼龙夜不眠，梨园牌号阮家编。轻轻断送南朝事，一曲《春镫》《燕子笺》。"
    ]
  },
  {
    "id": "adcfe4db89b015630ad32927aa5d1824",
    "title": "秦淮竹枝词",
    "authorName": "曹伟谟",
    "authorId": "adcfe4db89b01563d1457b72d1457b72",
    "dynasty": "清",
    "content": [
      "藩邸初来乐府奢，中官四出选良家。一朝马上琵琶去，井底曾无张丽华。"
    ]
  },
  {
    "id": "adcfe4db89cf089160c3edfed6a908a4",
    "title": "烛影摇红·楚中寄外",
    "authorName": "赵氏（廷标女）",
    "authorId": "adcfe4db89cf0891d1457b72d1457b72",
    "dynasty": "清",
    "content": [
      "瑶瑟声悲，洞庭落木秋风急。兰旌桂棹水中央，渺渺烟波隔。独倚危楼百尺。正黄昏、长天一色。汀沙月淡，野戍峰高，寒山凝碧。",
      "双鲤沉浮，锦书三载无消息。江南江北折垂杨，历乱愁如织。岁暮虚传画鹢。浪花残、莲歌声寂。云迷翠羽，露冷琼枝，流光暗掷。"
    ]
  },
  {
    "id": "adcfe4db89d1617feffd419edfc852cf",
    "title": "沁园春·读镜清楼遗稿",
    "authorName": "方珍",
    "authorId": "adcfe4db89d1617fd1457b72d1457b72",
    "dynasty": "清",
    "content": [
      "滴粉搓酥，镂雪团香，新诗一编。想吟工谢絮，曾邀叔赏，赋成鲍茗，惯得夫怜。山映奁青，云迷桁白，绝代销魂句早传。鸳鸯侣，喜一般才调，一样华年。",
      "匆匆催返瑶天。怅月照青琴冷素弦。幸银钩细字，犹霏麝馥，金荃丽字，尚叠鸾笺。元相悲怀，潘郎愁结，触拨香痕意惘然。空惆怅，望碧城飘渺，难挽飞仙。"
    ]
  },
  {
    "id": "adcfe4db89d1617f0c5c2e7df3fd53db",
    "title": "念奴娇",
    "authorName": "方珍",
    "authorId": "adcfe4db89d1617fd1457b72d1457b72",
    "dynasty": "清",
    "content": [
      "醴陵芳胄，羡传家彩管，仍留君处。多少红闺夸著作，毕竟输君千古。第一仙姿，无双慧业，惯赋销魂句。一编珠玉，香痕浓染如许。",
      "无奈几度春愁，几番秋怨，暗送韶华去。一笑尘寰嫌太浊，飘渺瑶台微步。月淡鸳窗，泪沾凤纸，永隔仙凡路。青琴弦绝，思君无限凄楚。"
    ]
  },
  {
    "id": "adcfe4db8a49be2732c5bab9844bd6ab",
    "title": "如梦令·夜咏",
    "authorName": "方彦珍",
    "authorId": "adcfe4db8a49be27d1457b72d1457b72",
    "dynasty": "清",
    "content": [
      "金鸭香残烟尽。翠竹无声风定。举袖欲挑灯，回见月光东映。",
      "人静。人静。独自推敲诗韵。"
    ]
  },
  {
    "id": "adcfe4db8a49be27faa9626745d6cdc0",
    "title": "如梦令·题落花胡蝶卷子",
    "authorName": "方彦珍",
    "authorId": "adcfe4db8a49be27d1457b72d1457b72",
    "dynasty": "清",
    "content": [
      "芳草天涯青遍。满地落花风旋。春去太无情，惆怅雨丝风片。",
      "休怨。休怨。胡蝶殷勤留恋。"
    ]
  },
  {
    "id": "adcfe4db8a49be279ea80f8037b89b56",
    "title": "忆王孙·初春即事",
    "authorName": "方彦珍",
    "authorId": "adcfe4db8a49be27d1457b72d1457b72",
    "dynasty": "清",
    "content": [
      "朱楼晨起碧窗推。砌草蒙茸春渐回。猛雨一宵妒早梅。",
      "惜花魁。一半独开一半摧。"
    ]
  },
  {
    "id": "adcfe4db8a49be2772c40e29d64f36f9",
    "title": "忆王孙·仲夏即事",
    "authorName": "方彦珍",
    "authorId": "adcfe4db8a49be27d1457b72d1457b72",
    "dynasty": "清",
    "content": [
      "当空红日暑增炎。小艇深湾清沼边。女伴相将戏采莲。",
      "味偏妍。一半清心一半甜。"
    ]
  },
  {
    "id": "adcfe4db8a49be2788ff276fbb679596",
    "title": "忆王孙·新秋即事",
    "authorName": "方彦珍",
    "authorId": "adcfe4db8a49be27d1457b72d1457b72",
    "dynasty": "清",
    "content": [
      "疏帘花影月光笼。暑退凉生诗思浓。忽讶鏦铮响远空。",
      "戛梧桐。一半砧声一半风。"
    ]
  },
  {
    "id": "adcfe4db8a49be27ff2b1514d69910fb",
    "title": "忆王孙·隆冬即事",
    "authorName": "方彦珍",
    "authorId": "adcfe4db8a49be27d1457b72d1457b72",
    "dynasty": "清",
    "content": [
      "隔宵寒雪喜初晴。隐隐阳乌锁窗明。自折檀梅插胆瓶。",
      "嗅寒英。一半浓香一半清。"
    ]
  },
  {
    "id": "adcfe4db8a49be27272cd61ee4785b9e",
    "title": "忆秦娥·秋夜怀月仪",
    "authorName": "方彦珍",
    "authorId": "adcfe4db8a49be27d1457b72d1457b72",
    "dynasty": "清",
    "content": [
      "寒飙冽。江乡又近重阳节。重阳节。临风感昔，知音耗绝。",
      "共此残秋同此月。斯人也合伤离别。伤离别。焉得重来，紫萸同撷。"
    ]
  },
  {
    "id": "adcfe4db8a49be27a1cc0c4c95ac5f49",
    "title": "忆秦娥·秋夜即事",
    "authorName": "方彦珍",
    "authorId": "adcfe4db8a49be27d1457b72d1457b72",
    "dynasty": "清",
    "content": [
      "灯明灭。牢骚几许愁怀结。愁怀结。栖鸦绕树，争啼皓月。",
      "款步苍苔寻落叶。惊闻断续哀音切。哀音切。何处飘来，数声风笛。"
    ]
  },
  {
    "id": "adcfe4db8a49be274e4634ef3700d0ce",
    "title": "玲珑四犯帘影。次蔚峰宗兄原韵",
    "authorName": "方彦珍",
    "authorId": "adcfe4db8a49be27d1457b72d1457b72",
    "dynasty": "清",
    "content": [
      "卸却珊钩，忽掩映珠栊，浑似凝翠。叠叠湘筠，恍惚墨花涂地。瞬息绘上东墙，只怪那、阳乌西坠。唤小鬟、添助炉香，莫在栏边痴睡。",
      "画堂如许春光腻。更堪怜、重重遮避。风檐好把晶灯耀，何用管弦歌吹。呢喃宿燕归梁，增得幽人诗思。看绣屏书几，缥缈云波烟穗。"
    ]
  },
  {
    "id": "adcfe4db8a49be276aa7be049cb49872",
    "title": "玲珑四犯书中乾蝴蝶",
    "authorName": "方彦珍",
    "authorId": "adcfe4db8a49be27d1457b72d1457b72",
    "dynasty": "清",
    "content": [
      "展玩牙签，惜粉翅如新，犹缀荃翠。别却芳丛，那管落红铺地。且喜风雅常亲，更不逐、花风飘坠。待欲随、脉望餐仙，可怕高吟惊睡。",
      "幽斋满架云笺腻。一任它、蚋趋萤避。笑侬未技凋虫手，偕和郢都清吹。惟学谢逸生怜，难效元婴才思。想是魂何处，应忆碧苞丹穗。"
    ]
  },
  {
    "id": "adcfe4db8a49be274ce45c00042befb2",
    "title": "新雁过妆楼秋闺即事",
    "authorName": "方彦珍",
    "authorId": "adcfe4db8a49be27d1457b72d1457b72",
    "dynasty": "清",
    "content": [
      "剪烛楼东。秋宵爽、拈针刺绣芙蓉。彩绒轻理，配合澹绿深红。病质虽如篱菊瘦，缍怀恰比露华浓。听凄清、征鸿嘹唳，目送长空。",
      "人在纱窗小坐，拟赋诗遣兴，树杪摇风。飒飒萧萧，频搅井上疏桐。尤惊梵音聒耳，是何处阇黎鸣夜钟。回眸处，见一弯残月，斜挂高松。"
    ]
  },
  {
    "id": "adcfe4db8a49be27536d760291c1e234",
    "title": "月上海棠·对酒",
    "authorName": "方彦珍",
    "authorId": "adcfe4db8a49be27d1457b72d1457b72",
    "dynasty": "清",
    "content": [
      "东墙浩月移花影。是谁人、宜此良宵景。把酒吟秋，有娇红、助侬诗兴。高歌唱，未识海棠曾听。",
      "频唤花仙花不应。这宿酲、醉到何时醒。辗转回思，想嫦娥、共伊清韵。待醉了，好去同游幻境。"
    ]
  },
  {
    "id": "adcfe4db8a49be270766c684a85b7261",
    "title": "行香子·述怀",
    "authorName": "方彦珍",
    "authorId": "adcfe4db8a49be27d1457b72d1457b72",
    "dynasty": "清",
    "content": [
      "既恶喧嚣，又厌烦言。更堪嫌、家务纷缠。惟欣独坐，闲玩诗篇。也不喜游，不好耍，不贪眠。",
      "新茶自煮，名花学养。掩纱窗、静护炉烟。针工之暇，笔墨自遣。参书中义，诗中味，静中禅。"
    ]
  },
  {
    "id": "adcfe4db8a49be271f9c0c5b80ccd54f",
    "title": "八声甘州·乞痴",
    "authorName": "方彦珍",
    "authorId": "adcfe4db8a49be27d1457b72d1457b72",
    "dynasty": "清",
    "content": [
      "笑幽人无计遣穷愁，徒自费疑猜。怅风霜屡历，被谁播弄，不许开怀。相必嗔侬好学，天不喜怜才。故设牢骚境，巧作安排。",
      "是痴如教尽改，问穹苍可肯，赐我痴呆。果真因为此，何用更徘徊。久情愿、愚顽懵懂，若然能、急速换灵台。也堪算、轮回摘贬，另付形骸。"
    ]
  },
  {
    "id": "adcfe4db8a49be27d5a99ec0a1af02a8",
    "title": "意难忘与夫子夜坐，书此述怀",
    "authorName": "方彦珍",
    "authorId": "adcfe4db8a49be27d1457b72d1457b72",
    "dynasty": "清",
    "content": [
      "前世何缘，喜今生聚首，声气相联。伯鸾偕德耀，玉树配青莲。言既合、意双虔。更避俗心坚。最堪欣、案眉朝夕，彼此生怜。",
      "不须悟道参禅。领衡门幽趣，纸阁芦帘。埋名追隐士，养性学闲仙。棋共著，韵同拈。每并坐齐肩。志清高、心存忠恕，仁义求全。"
    ]
  },
  {
    "id": "adcfe4db8a49be2749f1905cfe802faa",
    "title": "临江仙·看芍药归舟即事",
    "authorName": "方彦珍",
    "authorId": "adcfe4db8a49be27d1457b72d1457b72",
    "dynasty": "清",
    "content": [
      "瑞芍亭前红药。丰神嫣媚难描。翻阶凝露不胜娇。香宜罂粟妒，色并鼠姑饶。",
      "尤爱魄全明月，晶莹光彻层宵。锦灯千盏唤虹桥。邻舟度新曲，檀板杂笙箫。"
    ]
  },
  {
    "id": "adcfe4db8a6ab57ee64a49dd3a0429fc",
    "title": "八犯玉交枝榕城晚秋南归赋感",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "山暗黄茅，水明红叶，瘴国又催行旅。风色围天吹渐紧，不肯让条鸦路。停车枫径晚，听犬吠疏篱，谁家笑语。云深处。知是翠微绝顶，榕阴儿女。问侬独亸玉鞭，没情没绪。",
      "沉思毕竟何趣。早烂锦霜花无数。曾识得春游人否。有一雁微茫欲度。带来几点潇湘雨。便付与蛮江，流他日夜秋声去。"
    ]
  },
  {
    "id": "adcfe4db8a6ab57e9c6deab8ba8a3d1a",
    "title": "醉垂鞭·道中寄云姬，时惟玉姬随行",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "单舸载桃根。桃家妹，秋江泪，花叶寄殷勤。为卿揩泪痕。",
      "玉梅将破冻，梅边梦，梦边人。销尽翠禽魂。孤山啼一春。"
    ]
  },
  {
    "id": "adcfe4db8a6ab57e618c1fd39fd97f99",
    "title": "七娘子",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "峰眉似有重帘护。劝数鸦、飞破溟蒙处。怎把天涯，织成丝路。不知是雨还是雾。",
      "行秋拾箭前朝戍。坏营基、付与荒烟住。月黑山楼，霜红水树。雁儿几点来吊古。"
    ]
  },
  {
    "id": "adcfe4db8a6ab57e028042f1a6793306",
    "title": "菩萨蛮·山行即目",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "西风背锦吟湘客。愁来照影蛮江碧。画出晓行图。秋山听鹧鸪。",
      "校书人万里。怕忆停骢地。忽见翠枇杷。门前一树花。"
    ]
  },
  {
    "id": "adcfe4db8a6ab57ee46538c3d61e5f10",
    "title": "鹧鸪天·五开道上",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "瘴树无蝉野径幽。几层云气叫钩辀。山青少见中华店，人黑多居上古楼。",
      "沽酒去，趁墟收。斜门近港不通舟。清溪锦石行踪断，照见鸳鸯影亦愁。"
    ]
  },
  {
    "id": "adcfe4db8a6ab57ee46538c37cd0e9f9",
    "title": "鹧鸪天·五开道上",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "飞鸟行人路不分。樵歌更在上头闻。替秋增色惟红叶，与世相忘只白云。",
      "鞍月样，剑星文。少年骄马向斜曛。何如结个山中屋，枯坐蒲团扫叶焚。"
    ]
  },
  {
    "id": "adcfe4db8a6ab57ebd3fb460add2d129",
    "title": "金缕曲·靖州道中，是张紫帆填此词见寄处，再次其韵",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "一入浮生界。问谁如青山无恙，白云无碍。十载歌离兼吊梦，宽尽沈家衣带。把秋字心头遍画。我比斜阳行更远，奈寒鸦尚隔斜阳外。还不了，蹇驴债。",
      "天涯总是愁先在。感明朝坠鞭京洛，挂帆江海。沽酒离亭寻冷伴，惟有枫人红醉。曾见否词仙墨洒。诗叶亲题何处寄，趁凉波早共湘川会。教说与，定憔悴。"
    ]
  },
  {
    "id": "adcfe4db8a6ab57e510a51139247d750",
    "title": "秋蕊香·废庵访桂",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "莫问黄絁翠帕。佛火苔尘同化。冷香不共万红嫁。依旧年年开也。",
      "斜阳尚瞷朱扉罅。飘残麝，广寒闻道月明夜。终古无人系马。"
    ]
  },
  {
    "id": "adcfe4db8a6ab57eff78c7eb0d680c67",
    "title": "唐多令·道中二十二岁初度志感，时九月五日",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "落拓少年场。吴钩锦带装。叹人生、苦恋他乡。今夜鸿天烧烛了，能几日，便重阳。",
      "万感比秋长。谁家正酒香。借东篱、自寿何妨。我与黄花同样命，消受得，者般霜。"
    ]
  },
  {
    "id": "adcfe4db8a6ab57ec06d38d66b7c5341",
    "title": "减兰",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "山楼翠槛。此夜秋心随笛远。江瘴黄茅。何处滩声到枕高。",
      "离人悽断。添个哀猿兼冷雁。月意朦胧。也在愁中与梦中。"
    ]
  },
  {
    "id": "adcfe4db8a6ab57ed6ca3ee3c24753de",
    "title": "扫花游晚秋梨花",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "过骢路窄，怅坠影青旗，酒家临岸。寻芳意懒。怎年年身是，离巢白燕。不道秋深，还被花神冷看。梦云短。便香早返魂，春命都换。悽恋。",
      "流水远。似沦落天涯，个人初见。玉容乍浣。问新寒这样，几曾经惯。素国红乡，可有三生旧伴。雪般脸。记东风、那回庭院。"
    ]
  },
  {
    "id": "adcfe4db8a6ab57ee5354d6e201e5801",
    "title": "夜行船",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "冷浸空江星一个。正天边雁声凄堕。今夜凭阑，何人擪笛，溪上小楼惟我。",
      "暗里应流题叶过。至瞒他闹红单舸。渔市船回，酒亭门闭，数点无聊灯火。"
    ]
  },
  {
    "id": "adcfe4db8a6ab57eef035ba5e6d8f949",
    "title": "河渎神·题江上伏波庙",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "祠枕夜滩哗。铜鼓声中楚些。云台星座绣苔华。年年庙火神鸦。",
      "雪路飞涛帆影白。山入五溪愁碧。我是旧南征客。夕阳江上吹笛。"
    ]
  },
  {
    "id": "adcfe4db8a6ab57e3b73ffbf83171b0b",
    "title": "丑奴儿船窗坐雨，兼闻雁声",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "影儿守著灯儿坐，风太无聊。雨太无聊。欺负侬家是此宵。",
      "相逢吴楚孤篷路，人也魂销。雁也魂销。愁水愁山一样遥。"
    ]
  },
  {
    "id": "adcfe4db8a6ab57e4d14116b4cdc5f45",
    "title": "河满子·闻雁",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "太液何时雪尽，洞庭此日波荒。水碧沙明苔两岸，湖天古怨微茫。枫叶蓼花多处，勾留半在红乡。",
      "一路冲开雨密，数声拖得秋长。只有渔翁浑不管，中流自起鸣榔。几处高楼怕听，谁教错住潇湘。"
    ]
  },
  {
    "id": "adcfe4db8a6ab57e2ee238bf8e050ae0",
    "title": "摸鱼儿",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "锁湘南万重幽绿，被侬两桨寻到。芦花雪雁摇秋响，旧国新添愁料。瑶瑟调。和恨水离烟，谱出伤心稿。来将屈吊。也不学袁宏，不随范蠡，不访戴安道。垂竿钓。",
      "自署渔师雅号。却怜汀鹭先老。斜阳隔岸溪童唱，打鼓伏波祠庙。人语闹。甚青史功多，只付鱼天好。冷枫红笑。笑柁阁炊羹，船窗唤酒，此客又来了。"
    ]
  },
  {
    "id": "adcfe4db8a6ab57e896a0035087fdb05",
    "title": "清平乐·因忆成梦",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "才松衣扣。已有浓香透。一味醉人香似酒。酥得魂儿厮勾。",
      "梦中罗帐灯昏。鸳楼锦瑟清尘。仿佛还亲玉体，怪他红被无温。"
    ]
  },
  {
    "id": "adcfe4db8a6ab57e8e914844cc0c5fbb",
    "title": "眼儿媚",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "海山仙阁贮风鬟。人在有无间。将伊比作，明驼青冢，不望生还。",
      "多情小玉归何处，翻恨未成烟。绿窗寻梦，红绡感泪，此后难闲。"
    ]
  },
  {
    "id": "adcfe4db8a6ab57ed83e89a852f79a84",
    "title": "宴清都·桃花源",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "十载迷津客。斜阳外、旧红曾否相识。幽源访路，闲门隔坞，古春长閟。桃花流水依然，但几换渔郎家国。奈人世、别有东风，吹老三户豪杰。",
      "阿房暮燹飞残，绣苔辇道，焦土犹热。仙家一笑，湘山自赭，海山空碧。避秦月亦千年，定懒照、长城白骨。便邀来、共话前朝，风林散发。"
    ]
  },
  {
    "id": "adcfe4db8a6ab57ea79e8d4b09dcbe47",
    "title": "临江仙·夜行桃源坞中",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "一径苍寒人迹断，松毛覆满琴床。笼灯深入白云乡。水田听闹蛤，山寺惹惊尨。",
      "绝顶天风吹不住，此时散发吟商。翠微诗境自生凉。行歌秦代月，坐啸楚天霜。"
    ]
  },
  {
    "id": "adcfe4db8a6ab57e319387fbe6c1b1b0",
    "title": "夜游宫·暝憩会仙桥，土人云：春时犹有桃花流出也",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "竹路还鸣暗水，问流出、空山何意。应为桃花恋人世。漫相思，旧渔郎，浑老矣。",
      "小坐幽篁里。看松顶、月飞清气。万绿中间一亭子。有谁知，抱孤琴，来到此。"
    ]
  },
  {
    "id": "adcfe4db8a6ab57eeeca84157f3f893d",
    "title": "满江红·所租艇名",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "小小红船，恰好是、吴江平底。早倚作、风波同命，水云知己。但得南人如使马，不愁西子难随蠡。到中流、篷背响诗声，鸥飞起。",
      "高七尺，伸腰抵。宽五尺，摩肩挤。算最堪惊者，四边无地。白月一床渔器具，青山六代侬行李。快撑开、蠡壳两旁窗，山来矣。"
    ]
  },
  {
    "id": "adcfe4db8a6ab57eb76defaec0b55be4",
    "title": "采桑子·江行写怀，敬步家大人见忆韵",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "江程也似容园景，远树如洲。小屋如舟。不到天涯不信愁。",
      "雁儿引得人回望，行尽吴头。费尽湘眸。细雨梅花上舵楼。"
    ]
  },
  {
    "id": "adcfe4db8a6ab57eb09086bb2c0ea040",
    "title": "天仙子·江上逢过雁，敬借家大人韵",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "过雁精神偏百倍。不管愁人篷底睡。欲烦相寄一封书，明日至。侬乡里。后日榕城山翠里。",
      "君去洞庭波正起。听水听风方未已。思量何物赠行装，枫叶醉。红如此。都是天涯红泪耳。"
    ]
  },
  {
    "id": "adcfe4db8a6ab57ed5755f2b2af1fba7",
    "title": "卜算子·岁暮江空，羁怀无俚，敬借家大人韵写之",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "别泪绛于枫，病脸黄疑菊。剪得垂杨没一丝，直恁霜天毒。",
      "沿路访梅花，暗里东风促。愁到今年欲尽时，又把春来续。"
    ]
  },
  {
    "id": "adcfe4db8a6ab57ebd96b133e1c8f681",
    "title": "采桑子·忆容园，敬借家大人韵",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "难忘最是敲诗处，春绿琴台。午翠书斋。时听穿云鹤响哀。",
      "今宵便向容园去，梅影横阶。月浸苍苔。梦到山扉已半开。"
    ]
  },
  {
    "id": "adcfe4db8a6ab57e9df932736d4a2a0b",
    "title": "南乡子·自题洞庭看月图，敬用家大人韵",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "洗出水都新。鱼地蟾天只一云。我料嫦娥居碧海，愁辛。来觅英皇话夜分。",
      "骚唱更微闻。万古灵均欲返魂。悔把龙宫青玉笛，收存。吹得潇湘月满身。"
    ]
  },
  {
    "id": "adcfe4db8a6ab57e29f6e283ab670890",
    "title": "南乡子·将抵白门，敬借家大人韵",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "剪出翠蓑新。夜夜空江卧冷云。我与梅花同一样，艰辛。风雪天才过几分。",
      "何处玉箫闻。更向前头访艳魂。听说南朝花世界，无存。绿减秦淮水半身。"
    ]
  },
  {
    "id": "adcfe4db8a6ab57e29f6e283ef9b13ad",
    "title": "南乡子·将抵白门，敬借家大人韵",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "楚尾更吴头。篷影如云暝未收。雁与间鸥同渚卧，休休。出处途分漫代筹。",
      "沽酒向津楼。隔岸风灯乱醉眸。客里小寒春又近，堪愁。一派江声尚送秋。"
    ]
  },
  {
    "id": "adcfe4db8a6ab57e48f4dc8345f31958",
    "title": "金缕曲·泊皖城，忆张紫帆，三次前韵",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "空翠浑无界。猛推篷四围山色，乌飞犹碍。想见诗仙吟眺处，湘管一枝曾带。认云气都经刻画。眼底长江东下急，问何能流出兴亡外。且还我，看山债。",
      "迎江塔影岿然在。怅难寻夕阳天末，楼名镇海。三国六朝如梦过，禁得英雄几醉。早付与风飘雪洒。不解近时何意绪，但茫茫总觉愁来会。怀古恨，共君悴。"
    ]
  },
  {
    "id": "adcfe4db8a6ab57eee6ebebaa8586dcf",
    "title": "踏莎行·江南夜泊感怀，敬次家大人韵",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "缆影鸥移，篷声雁到。忽惊月出当空早。茫茫多少六朝愁，和秋涨得江天饱。",
      "事与花残，山随地老。何人更唱江南好。明朝准备要销魂，白门衰柳啼鸟道。"
    ]
  },
  {
    "id": "adcfe4db8a6ab57eee6ebeba3153b709",
    "title": "踏莎行·江南夜泊感怀，敬次家大人韵",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "树拥云眠，潮飞雪到。似闻起语舟人早。啼乌催得酒醒时，霜华已打孤篷饱。",
      "客夜多寒，离天易老。千般未抵还家好。五更乘月度蛮山，鸟和梦影来争道。"
    ]
  },
  {
    "id": "adcfe4db8a6ab57e0d00cb2b3fb4cca1",
    "title": "绣鸾凤花犯湓浦江上得水仙一本，姬人限以周公瑾韵赋之",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "似当年，退红更见，犹余洗妆泪。水窗幽意。看小影如魂，明月能记。冰弦听到无生际。葱尖飞恨起。",
      "来伴渡江桃叶，矮篷春雪底。浔阳苦竹漫为家，孤芳品，合配灵均湘芷。仙不去，却恋人间何味。天涯且漫悲沦落，肯今夜、焚香同鄂被。须替尔，横安一位，岁寒三友里。"
    ]
  },
  {
    "id": "adcfe4db8a6ab57e25f6a670efe64173",
    "title": "无闷江南道中孤舟逢雪，荒寒情事，略见于词",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "斗大烟篷，拳大雪花，同把孤愁压定。正短柳昏鸦、弄成风紧。没个人家卖酒，枉踏遍溪桥三叉径。感他一雁，寥空送响，似来相问。",
      "清景。白门近，说旧苑春迟，万红无信。但做出、南朝那时宫粉。今夜凄凉月子，向离恨天边寻梅影。把玉笛、吹破江云，不管暮寒成阵。"
    ]
  },
  {
    "id": "adcfe4db8a6ab57eb9d59bc789a3eb45",
    "title": "琵琶仙将踏雪白门，用白石吴兴词韵写意",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "家在何村，问飞到、可是江南黄叶。溪路双桨敲冰，烟丝舞愁绝。兴废事、梅花不管，那知有六朝啼鴂。废苑红绡，柔淮绿减，商女能说。",
      "待收拾、毡笠狨鞍，要游过、明年放灯节。压遍紫骢蹄印，认桥通皂荚。何处觅、歌楼十里，拥玉人、坐看春雪。误道风柳吹香，酒徒将别。"
    ]
  },
  {
    "id": "adcfe4db8a6ab57e0a947290614e41bf",
    "title": "临江仙·赋枯柳",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "剪尽柔丝飘尽絮，白门风色年年。江南何梦不成烟。玉骢来死后，银燕别生前。",
      "几处红楼飞雪里，痴心犹当搓绵。绿云忆否旧垂肩。美人都削发，无语证枯禅。"
    ]
  },
  {
    "id": "adcfe4db8a6ab57e3e6e9f1b7d311342",
    "title": "忆黄梅江雪思家",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "墙角垂杨绿剩。岸觜误，枫红尽。凝望酒船来，一晌等此际。江天便飞鸥也没，芦花里、几个乌篷厮并。梦归迥，故山扉刚掩定。",
      "玉瓶汲墙阴井。月华端正鹤初醒。痴绝园童，要扫开梅影。寒翠满修竹，吾庐三径。"
    ]
  },
  {
    "id": "adcfe4db8a6ab57e674d82ed78fd2c1f",
    "title": "柳梢青·荻港即目",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "独木桥斜。做成寒色，几点昏鸦。疏树西山，夕阳江寺，残雪人家。",
      "问伊浪只淘沙。怎淘去年华梦华。柳已无丝，枫还有叶，梅又将花。"
    ]
  },
  {
    "id": "adcfe4db8a6ab57ee1e7f70d58289bbd",
    "title": "八归·雪中登鹊矶寺",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "苔藏绿篆，枫堆红锦，僧影冷坐瘦石。暮寒似恋无人处，更把几层砖塔，舍为鸦宅。竹里穿来惊路断，早四面都围青雪。最爱听、脆响敲时，误道玉钗折。",
      "幽绝还堪眺远，蟂矶荻港，指点风帆如叶。一鸥飞处，一豚吹处，浪与芦花争白。叹浮生似梦，且办孤琴两吟屐。愁来否、试凭高看，六代青山，如今华了发。"
    ]
  },
  {
    "id": "adcfe4db8a6ab57e18e8075ec7d0129a",
    "title": "贺新凉采石太白楼，用洪稚存、黄仲则两家集中太白墓原韵",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "江月都愁老。何苦向南朝一带，照他凭吊。采石荒矶闲系艇，有客倚阑而眺。谁看见吴宫花草。楼影千年流不去，缓商量毕竟诗人好。须记取，醉中稿。",
      "狂吟那顾先生笑。为神州骚沉雅坏，特来相告。更问锦袍归水后，清气收还多少。可许我骑鲸三岛。如此江山浑寂寞，但风帆几点和沙鸟。怀古意，怎生了。"
    ]
  },
  {
    "id": "adcfe4db8a6ab57e774f5076f03cdef9",
    "title": "望远行·采石步仲则元韵",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "骊宫百亩。谁压定，不许潜蟉飞去。赖此云根，一拳怪石，守御奔涛如戍。偏让当年，王气轻销龙虎。怎送完兴废，单留愁住。",
      "愁处。指点英雄陈迹，战垒与、寒鸦同数。姑孰山多，历阳城远，分作两行红树。且把南朝撇过，乌江北望，更吊亡秦三户。剩一楼风月，谪仙长据。"
    ]
  },
  {
    "id": "adcfe4db8a6ab57ea1a8e7ae896e54ad",
    "title": "十拍子雪月夜起望江涛，慨然有作",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "皓魄西生易没，长江东去难还。多少精灵来更往，总在寒云断苇边。一灯红不然。",
      "两岸沙明似昼，中流浪涌如山。谁把鱼龙千古雪，洗得英雄白骨寒。月华都怕看。"
    ]
  },
  {
    "id": "adcfe4db8a6ab57ecc129f73a68add46",
    "title": "子夜歌游莫愁湖，并展徐中山、曾文正遗像，湖上有王壬秋丈楹帖，辨莫愁非妓，与鄙见正同，词中因并申此意",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "想当年、是何玉貌，今日问名犹艳。早赢过无愁，六代四纪，明皇不算。",
      "蒋妹第三，桃家行二，住处都非远。到春时相约湔裙，只怕鸳边月底，影儿还见。",
      "却因甚一双太傅，苦要前来厮占。闻道西湖，一双少保，有小青为伴。",
      "信千秋胜地，英雄儿女分半。此水冰清，其人可想，休当秦淮看。",
      "笑南朝宫井，胭脂辱痕难浣。"
    ]
  },
  {
    "id": "adcfe4db8a6ab57e2fce3f49d248d751",
    "title": "八六子·秦淮雪后，一碧成冰，万影都销，凄然赋此",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "扫微波。泪华冰透，脂痕雪艳消磨。记一绿流云不断，万红行雨曾过，影儿有么。官河残粉犹多。",
      "葬玉浑教成冢，销金莫更名锅。懒重问、画船如燕，茜衫如蝶，而今不许，私留月住，谁能暗把春窝。奈愁何。青溪夜闻鬼歌。"
    ]
  },
  {
    "id": "adcfe4db8a6ab57e1bc1b91749c5c9ef",
    "title": "木兰花慢·题莫愁湖",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "指垂杨影里，曾住过，六朝人。奈艳极生愁，琼花过斧，玉树供薪。朱门。已无双燕，让寻常百姓玳梁存。红藕鸳鸯消夏，碧桃蝴蝶嬉春。香魂。",
      "水为传真。化一朵，石城云。算只有当年，破瓜时候，略皱眉痕。湖名。未同西子，笑伊家常对若耶颦。闻道年年风月，管租更有王孙。"
    ]
  },
  {
    "id": "adcfe4db8a6ab57e7358042f94e82c0c",
    "title": "蝶恋花·翠微亭",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "绝顶天风闻粥鼓。红笠青鞋，小伴枯禅住。万点愁来如密雨。和鸦飞满无人处。",
      "六代离宫留寸础。玉砌雕阑，付与东流去。二水三山都易主。斜阳尚恋前朝树。"
    ]
  },
  {
    "id": "adcfe4db8a6ab57e8172a42d33a8fe95",
    "title": "六州歌头·金陵吊古",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "金陵雪后，来访帝王家。龙和虎，莺和燕，豕和蛇。剩栖鸦。此日经行处，白门市，青溪埭，红板路，乌衣巷，寂无哗。欲问秦淮，旧院烟笼水，水更笼沙。甚当年商女，沦落也天涯。一曲琵琶，后庭花。",
      "念陵十一，楼十四，阑十二，暮云遮。鹦鹉墓，麒麟冢，草交加。树槎牙。废苑都栽菜，新编出，竹篱笆。儿女泪，英雄血，尚留些。不解长江何意，浑淘尽、六代繁华。但凭高希望，斜日大如瓜。吹起寒笳。"
    ]
  },
  {
    "id": "adcfe4db8a6ab57e314d266bd7f021e5",
    "title": "离亭燕独行金陵山水间，赋此凭吊",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "过了降旗无数。留着酒旗如故。儿女英雄哀怨事，都付吴船白纻。天堑险何曾，多少渔翁飞渡。",
      "山是愁痕吹聚。水是泪痕流做。青史成堆堆不了，堆作几堆黄土。如此好江南，让与斜阳来住。"
    ]
  },
  {
    "id": "adcfe4db8a6ab57e6426f7d46bd00710",
    "title": "小桃红买碧桃二本，供之莫愁小影前，赋此纪事",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "粉染南朝白，脂染东风碧。犹想当年阿侯，生小脸痕靧雪。把红儿供养郁金堂，要沾些福泽。",
      "旧作王家妾，今作卢家客。曾住乌衣玳梁，双燕也还认得。错疑他姊妹嫁欢来，惹个侬愁绝。"
    ]
  },
  {
    "id": "adcfe4db8a6ab57e68a5aace85772d91",
    "title": "迈陂塘雨花台吊古，用黄仲则白纻山元韵",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "满金陵，谁相识者，出城聊伴梁武。马头飞起残山雪，似学天花乱舞。杯独举。笑王气，成烟冷到龙和虎。空花无据。算一样南朝，何处行乐，此老计真误。",
      "才知道，为着兰成一赋。不然写向何处。几间萧寺零星在，犹算伊家片土。斜照苦。又送得，侬家笠影鞭丝去。归途趁取。怕暝色昏黄，西州门外，容易打更鼓。"
    ]
  },
  {
    "id": "adcfe4db8a6ab57eb135dc7eae174dca",
    "title": "南浦·泊镇江，用黄仲则此题此韵",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "鱼龙何事破工夫，万里送愁来。到此划然此去，海雪涌千堆。绝不惊心佛鼓，被风涛赚得也成雷。指江山金粉楼台。金碧都是劫余灰。",
      "试解腰间紫竹，把鱼云蜑雨尽吹开。一笑者般形胜，能费几朵才。红煞夕阳悬北固，英雄不见使人哀。趁今宵明月招邀，浮玉共倾杯。"
    ]
  },
  {
    "id": "adcfe4db8a6ab57eb0e47c928cd7b698",
    "title": "念奴娇·登金山绝顶，次陆放翁招韩无咎游金山原韵",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "尺筇犹在，笑顽仙何必，身骑黄鹄。倒瞰蛟宫惊欲坠，落日烧红如烛。北去云帆，西飞月镜，怪底人生速。翛然青气，白鸥才是吾属。",
      "欲写转眼南朝，荡胸东海，恨山中无竹。更为坡翁诗在上，漫教轻续。三两渔踪，一双僧影，占断江天绿。妙高台顶，破空聊弄青玉。"
    ]
  },
  {
    "id": "adcfe4db8a6ab57e2ab3471b885d97ba",
    "title": "采桑子·扬州吊古",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "词人帝子归何处，大业繁华。小杜才华。吊过宫斜又狭斜。",
      "岭红堤翠浑如旧，开尽梅花，落尽杨花。只换南朝不换鸦。"
    ]
  },
  {
    "id": "adcfe4db8a6ab57e8fe8371b2058e2a3",
    "title": "扬州慢·舟泊广陵，用白石道人原韵赋感",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "远树髡烟，冻沟胶雪，过江第一邮程。叹隋家万柳，总未返春青。想前度红桥战火，玉箫低哭，月也愁兵。让秋坟、诗鬼年年，来唱芜城。",
      "竹西响寂，只黄昏吹角还惊。甚镜国居鹦，脂天过马，冷换柔情。大业繁华影子，如萤绿，堕水无声。怕樊川重到，珠帘旧路都生。"
    ]
  },
  {
    "id": "adcfe4db8a6ab57eeece0103cd3f3d62",
    "title": "望江南题扬州画舫录",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "衫色碧，唤玉上歌桡。帘卷十三都袅袅，桥横廿四总迢迢。分外月华高。",
      "寻芳晚，胜地已无聊。红芍楼台千日酒，绿杨城郭万家箫。春影让他描。"
    ]
  },
  {
    "id": "adcfe4db8a6ab57e05f3c486beb496f9",
    "title": "喜迁莺·露筋祠",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "灵旗风大。怅春阴换尽，都飞凉霭。鱼地铺冰，蟾天浸月，不照寻常眉黛。小蚊已辞秋帐，成就芳名百代。泪休洒，自翠蛾无恙，青蝇安在。",
      "香街。飘水佩。闻道花时，开遍祠门外。旧内钩斜，南朝脂井，应笑此湖清太。红颜尽成庙食，命薄生前何害。柳丝待，待系船重到，绿云如海。"
    ]
  },
  {
    "id": "adcfe4db8a6ab57ed50bf7550a196b2c",
    "title": "探春慢·客邸度岁有怀，用弁阳啸翁修门度岁元韵",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "雪碗催茶，风帘转蒜，煮水地炉亲候。骄马精神，闹蛾心性，事事而今非旧。灯影尚相思，肯伴我冷红如豆。偏教照出无聊，人与梅花同瘦。",
      "故国歌云舞绣。正蟾锁窥香，凤钗敲酒。品竹声寒，吹兰气热，小小玉箫随袖。此去一程程，偏遇着返魂新柳。只怪春人，梦中旋又分手。"
    ]
  },
  {
    "id": "adcfe4db8a6ab57ee01d87fb43bfd0d2",
    "title": "忆江南·舟行淮阳高宝间，即事",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "江北好，牧笛杂渔讴。平底橛头船放鸭，高前丸髻笛呼牛。",
      "画出野塘幽。"
    ]
  },
  {
    "id": "adcfe4db8a6ab57efa0e6c32a0cc26ae",
    "title": "徵招春感，和叔问韵",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "冷吟照影江南水，十年为春先瘦。寂寞负莺花，叹生涯依旧。姑苏人去久。空怅望行云归后。草色拖裙，梅痕堕粉，断魂时候。",
      "骄马洛阳街，歌楼热、曾携玉箫随袖。吹尽少年心，怪东风偏骤。绿蓑冲雪又。何处是五湖三亩。看愁与新柳争春，染嫩黄如酒。"
    ]
  },
  {
    "id": "adcfe4db8a6ab57e5f5489815ce7b60d",
    "title": "扫花游吴门早春和文十叔问韵",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "听风听雨，向江上吴宫，又还听雪。早梅未折。怕因循过了，试灯时节。软玉年华，似被昆刀暗切。澹黄月。唤花外笛声，吹起三叠。",
      "人远芳讯绝。忆载酒横塘，那回鸳楫。画篷一叶。怅秋娘渡口，水寒筝咽。应被春嗔，旧日心情顿别。艳悰歇。对天涯梦云休说。"
    ]
  },
  {
    "id": "adcfe4db8a6ab57e5f548981b94199fe",
    "title": "扫花游吴门早春和文十叔问韵",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "断云做暝，正水驿无花，画船来悄。雪残未扫。看阊门半掩，那知春到。久欠西施，莫共吴王斗草。系孤棹。叹人远五湖，归雁都杳。",
      "心事空缥缈。对残霸宫城，旧家池沼。追游趁早。画十年影事，东风吹帽。江上初梅，笑我垂垂欲老。暮寒峭。问青篷载愁多少。"
    ]
  },
  {
    "id": "adcfe4db8a6ab57e4fedac5aa64ecedc",
    "title": "一剪梅·渎川舟中听雨",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "画舫烟波听雨幽。鹃梦红收。鸥梦青浮。江湖白了酒人头。昨夜高楼。今夜扁舟。",
      "泪洒梅天不自由。欢也如愁。春也如秋。尊前枨触少年游。二十扬州。三十苏州。"
    ]
  },
  {
    "id": "adcfe4db8a6ab57e77b0ceaec1d4acd6",
    "title": "齐天乐·答叔问，和原韵",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "江山总是伤心地，春来怕骑骄马。少日情怀，久如死月，才向天边生霸。华年可借。拚流落东吴，妓阑僧社。频感词仙，飘零泪墨酒痕写。",
      "苏台柳酣花冶。便红襟白项，乌燕都雅。病榻光阴，欢场影事，赚得香桃一把。客何为者。听恩怨吹多，玉箫声哑。水阁挑灯，待君同夜话。"
    ]
  },
  {
    "id": "adcfe4db8a6ab57e77b0ceaed8a5fe65",
    "title": "齐天乐·答叔问，和原韵",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "五陵结客而今倦，飘零少年裘马。曲唱黄骢，尊倾绿蚁，曾醉汉家丰霸。头颅可借。感前辈荆高，与人宗社。流落江南，酒徒肝胆向谁写。",
      "鱄离侠同疆冶。怪姑苏儿女，空剩柔雅。泪洒春红，真娘墓上，蝶粉斜阳一把。君原健者。怎燕筑吴箫，两般都哑。莫把雄心，对他莺燕话。"
    ]
  },
  {
    "id": "adcfe4db8a6ab57e77b0ceaee72f0272",
    "title": "齐天乐·答叔问，和原韵",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "废池乔木言兵倦，窥江久无胡马。故苑莺啼，荒邱虎踞，凭吊当年残霸。东风似借。叹燕子光阴，又催春社。万感如云，诗痕梦影水边写。",
      "烟光远欺梅冶。有旧家亭馆，裙屐妍雅。紫曲迷香，青帘买醉，趁取金尊共把。歌翻白者。怕柔橹无声，山塘都哑。六柱吴船，听他渔女话。"
    ]
  },
  {
    "id": "adcfe4db8a6ab57e77b0ceae6130c40c",
    "title": "齐天乐·答叔问，和原韵",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "乞充水手天应诺，平生使船如马。椎髻蓬头，他年汛宅，共载高人鸿霸。僧楼许借。约净侣谈禅，更开莲社。橹唱钟声，胜于丝竹与陶写。",
      "干将莫邪欧冶。早销他剑气，铸作三雅。唤起从前，英雄儿女，瘦骨都无一把。与君听者。怕啼尽东风，杜鹃声哑。有约壶天，买春茅屋话。"
    ]
  },
  {
    "id": "adcfe4db8a6ab57e77b0ceaecf6643db",
    "title": "齐天乐·答叔问，和原韵",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "探春人去知多少，青篷虎山桥下。闻道西崦，花天雪海，万一玉梅都嫁。堆盘菜把。约挑荠廧阴，嫩寒休怕。病榻枯吟，茶烟如水梦回乍。",
      "吴宫久无片瓦。纵西施网得，谁与论价。一角苏台，垂杨影里，可有阑干红亚。东风尚大。莫吹起春愁，流莺低骂。魂断江南，小楼听雨夜。"
    ]
  },
  {
    "id": "adcfe4db8a6ab57eda7c7c9763fa8b6a",
    "title": "卖花声元墓晚归，月黄风黑，纪之以词",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "风力欲生棱。衫化春冰。寺前蛙语沸湖塍。除却秋坟山鬼外，一个枯僧。",
      "老树络幽藤。万绿鬅鬙。凉萤已坐豆花棚。画出吴天愁影子，黄月如灯。"
    ]
  },
  {
    "id": "adcfe4db8a6ab57ec1c4ff8c41e5bf0e",
    "title": "凤凰台上忆吹箫·初夏感怀，和函楼韵",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "燕燕莺莺，风风雨雨，江南自古愁深。看馆娃林苑，吹尽红英。锦瑟年华虚度，肠断处、贺铸孤吟。横塘路，碧天如梦，总是春阴。",
      "轻轻。把春送了，千万缕垂杨，难系离情。指一天飞絮，我我卿卿。画舫游人似织，谁知道有客伤心。伤心泪，和他暮潮，暗打空城。"
    ]
  },
  {
    "id": "adcfe4db8a6ab57ec1c4ff8c128b29db",
    "title": "凤凰台上忆吹箫·初夏感怀，和函楼韵",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "飞絮斜阳，落花微雨，旧家门巷红深。谢画檐蛛网，多罥残英。十载欢场恩怨，都分付、浅醉闲吟。春如梦，梦还如水，送了光阴。",
      "烟轻。幂薇似帐，坐□□□栊，一碧无情。向绿波低照，怜我怜卿。话到五□□□，把鹃心又换鸥心。归来也，吴天晕黄，眉月窥城。"
    ]
  },
  {
    "id": "adcfe4db8a6ab57e90d9c6e83afe32a0",
    "title": "八声甘州·登灵岩，和吴梦窗韵",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "倒阑干入海古台边，珠帘夜飘星。葬红楼金屋，春空笑语，花影如城。屧廊无人照水，浪卷太湖腥。一阵东风过，都是秋声。",
      "蠡网千丝可借，待招来艳魄，相惜惺惺。看镜中天地，吴越一家青。浸残霞、燕窗莺户，问何年、舍作白鸥汀。斜阳里、独寻僧去，辇路苔平。"
    ]
  },
  {
    "id": "adcfe4db8a6ab57ec564beed9aa6a412",
    "title": "扫花游游怡园，用张玉田韵",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "檀栾婀娜，蘸金碧楼台，片云初晓。帘栊窈窕。有千莺万蝶，旧家亭沼。镜里落花，闲看鸾翎自扫。复长啸。坐竹馆弹琴，黄月来照。",
      "绛都春浩渺。称想管蛮笺，题句逋峭。词仙纵老。倚蓬山不许，人间秋到。玉尘谈玄，客比晋时更好。绿烟悄。问瑶愁、洗空多少。"
    ]
  },
  {
    "id": "adcfe4db8a6ab57e7f6acc388ba8a78f",
    "title": "浪淘沙·自阊门放舟虞山",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "波软画桥明。客思鸥轻。官河柳外放船行。一树斜阳红欲湿，水样蝉声。",
      "画里好江城。远岫青横。想伊眉眼更盈盈。山色多情如旧识，翠扑帘旌。"
    ]
  },
  {
    "id": "adcfe4db8a6ab57ec5ca1672b376206e",
    "title": "洞仙歌·丹阳道中寄内，用东坡改蜀主词韵",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "龙须八尺，有卿卿香汗。岂料而今泪痕满。镇孤眠、篷背星斗纵横，还认作、花影满身零乱。",
      "玉阶前夕坐，携手银床，屡问归期指河汉。江上倚红楼，分付西风，要早把、峭帆吹转。待宝枕纱幮一番秋，拚守住凉宵，万金休换。"
    ]
  },
  {
    "id": "adcfe4db8a6ab57e1af1d5717f292171",
    "title": "玲珑四犯·寄吴社诸子，用白石韵",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "白月照歌，青春呼酒，当时欢意何许。小阑花影下，一夜箫声古。黄金问谁买赋，祇投书吊他湘浦。万里清游，百年幽恨，都是楚骚苦。阊门柳深无路。",
      "坐微波水榭，残照当户。山川空自好，独客飘然去。明朝莫倚西楼望，有人在秋边行旅。愁寄与。蘋花说、鸥天没侣。"
    ]
  },
  {
    "id": "adcfe4db8a6ab57eba9842f5adb61b2c",
    "title": "沁园春·放舟大江至焦山，还，登北固甘露寺",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "乘一叶舟，放乎中流，岂不快哉。正海门无路，渔帆似雪，江天有寺，佛鼓如雷。芦荻萧萧，波涛滚滚，劝我须倾京口醅。粗豪甚，把南朝下酒，东海为杯。",
      "天风吹我南来。对如此江山怀抱开。笑金焦两点，一般俊物，齐梁六代，几个雄才。大帝龙蟠，寄奴虎踞，王气销沈绝可哀。斜阳里，且高歌击楫，长啸登台。"
    ]
  },
  {
    "id": "adcfe4db8a6ab57e4838fe793451f651",
    "title": "探芳讯白门访蒋二窗",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "客程悄。正湘怨侵弦，吴音随棹。访南朝山色，依然蒋家好。相逢坐说旗亭梦，欲哭翻成笑。几销凝，故国鸦多，天涯鸥少。",
      "重理旧时稿。记蛮雪红衫，燕尘乌帽。此日相如，应是倦游了。伤心词赋终何用，一样供凭吊。缉荷衣，翻恨秋归不早。"
    ]
  },
  {
    "id": "adcfe4db8a6ab57e67f480b19284b44b",
    "title": "夜行船·纳凉秦淮桥上",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "唤起南朝秋一片。坐鸥天、看他莺燕。越苎单衫，吴桃双桨，何限旧家疏散。",
      "帘影镫痕人语乱。画船归、水香吹遍。昨夜星辰，今宵风露，只博明朝肠断。"
    ]
  },
  {
    "id": "adcfe4db8a6ab57e48a21c404c5051f0",
    "title": "青玉案·清夜与二窗泛舟秦淮",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "白门柳色青无恙。惯系住、桃根桨。水气如花香雾漾。虾帘奇卷，羊灯初上，四百琵琶响。",
      "吨魂又逐潮来往。月子多情照虚幌。莫听江边商女唱。一船风露，六朝烟浪，坐个愁人两。"
    ]
  },
  {
    "id": "adcfe4db8a6ab57eb87c07e07dee5e9d",
    "title": "三姝媚泛秦淮，和二窗韵",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "红楼过第几。唤乌篷寻秋，十三楼际。送了斜阳，怪画船都带，水情烟思。白雨跳珠，惊阵阵鸳鸯飞起。一曲鸥波，照影曾经，六朝才子。",
      "慵傍疏帘丁字。任隔舫吹来，鬓边花气。粉怨金愁，满天飘泊，暮霞如绮。眉月窥窗，知道我凄凉情事。葬尽春魂，不信青溪没底。"
    ]
  },
  {
    "id": "adcfe4db8a6ab57ed41f98015fd1bbb9",
    "title": "惜红衣·莫愁湖看荷花，连句，用白石吴兴荷花韵",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "树影团云，楼阴压水，午风无力。卷上晶帘，凉鸥梦痕碧。芳情楚楚，应解念漂零词客。愁寂。单舸闹红，有鸳魂栖息。",
      "青钱万陌。难买婵娟，空香久狼籍。何时载酒，小艇任南北。只让旧时丝柳，记得个人来历。怕满湖金粉，还做六朝秋色。"
    ]
  },
  {
    "id": "adcfe4db8a6ab57ed41f980144d7b130",
    "title": "惜红衣·莫愁湖看荷花，连句，用白石吴兴荷花韵",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "青盖迎秋，红衣坠晚，似嫌风力。脂粉清辉，圆冰射花碧。今宵载酒，谁念我江南愁客。人寂。吹过暗香，是伊家兰息。",
      "杨垂御陌。芝问天阶，侯封逊仙籍。鸳鸯一水，肯到白狼北。镜里可怜春好，旧日与谁同历。对者般花朵，空想莫愁颜色。"
    ]
  },
  {
    "id": "adcfe4db8a6ab57ed41f9801291a54e0",
    "title": "惜红衣·莫愁湖看荷花，连句，用白石吴兴荷花韵",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "莲叶香中，柳丝影里，六朝金屋。花艳如人，人还艳如玉。一双燕子，惯七二鸳央同宿。枨触。江上远山，学当年眉绿。",
      "鸥边睡熟。飞梦吴天，秋心正凄独。今宵料得，客在石湖曲。载个闹红单舸，熨遍小红裙幅。把此时幽怨，分付两枝横竹。"
    ]
  },
  {
    "id": "adcfe4db8a6ab57e59436e039d1ec3eb",
    "title": "摸鱼儿·秦淮河舫连句，用郭频伽荡湖船韵",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "二千年南朝金粉，飘零今在何许。柔波依旧清溪曲。来载酒朋诗侣。弦与柱。把锦瑟年华，销向鸥边路。赋情谁与。有照水惊鸿，舞筵飞燕，同坐闹红处。",
      "筝琶响，替了江关战鼓。名花开落皆数。画篷解识新歌艳，不惯禁他风雨。眉黛语。赚山色窥奁，江上来飞渡。归程听取。是梦后真真，愁中小小，做就断魂橹。"
    ]
  },
  {
    "id": "adcfe4db8a6ab57ecaae8352bdaa87ae",
    "title": "台城路骑登雨花台",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "六朝秋在台城路，鞭丝十年重到。废苑离宫，残云剩水，禁得几回凭吊。天风浩浩。吹酒店青旗，戍楼红纛。鸦外无人，一僧负手看斜照。",
      "星星劫灰未扫。雨花零落尽，惟剩秋草。海市楼船，江关战鼓，只恐青山愁老。英雄去了。谁念我登临，承平年少。暝色催归，寺门钟动早。"
    ]
  },
  {
    "id": "adcfe4db8a6ab57e3f943e1549974184",
    "title": "太常引·秦淮遇雨，泊舟幽绝处，以此调写之",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "斜阳忽失树间明。红堕听无声。遮断蒋山青。看云气、来从孝陵。",
      "溪光似镜，无人到也，沙鸟自梳翎。蟾界洗成冰。更洗出、鸥天水晶。"
    ]
  },
  {
    "id": "adcfe4db8a6ab57e3f943e154c08bcb3",
    "title": "太常引·秦淮遇雨，泊舟幽绝处，以此调写之",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "尊前爱听打荷声。鸳梦不须惊。天替我怜卿。赠万斛、凉珠定情。",
      "单衫唤酒，疏帘听笛，忽忆五湖盟。枕畔堕钗横。卧冰簟、银床看星。"
    ]
  },
  {
    "id": "adcfe4db8a6ab57eff71fc764a645385",
    "title": "念奴娇·元武湖荷花，用白石韵",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "藕丝国里，对湖山况有，同舟仙侣。谁把六朝金共粉，散满烟汀无数。断苇牵衣，瘦菱飘桨，万叶声催雨。无人寻到，白鸥来赠秋句。",
      "小艇摇入波心，花深不见，莫是逢仙去。惆怅莲歌何处听，惊起沙禽眠浦。红浪连天，绿云如海，多少香魂住。刘郎老矣，再来应恐迷路。"
    ]
  },
  {
    "id": "adcfe4db8a6ab57eac742ec384cd3f88",
    "title": "十六字令寄玉可",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "游。楚尾吴根遍访秋。心事悄，夜夜望牵牛。"
    ]
  },
  {
    "id": "adcfe4db8a6ab57e797b96035e329031",
    "title": "探春慢·吴社诸子用白石韵连句见寄，和原韵答之",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "吴市山塘，秦淮水阁，秋星同一分野。客袖啼红，奚囊背锦，赢得诗愁满马。多少尊前恨，对如此、江山慵写。月明吹笛青溪，蒋侯闲共情话。",
      "惆怅赋别苏台，空泪泫金城，丝柳重把。六代衣冠，百年任务，祇剩夕阳梅冶。酒醒浑无语，但梦逐、潮声东下。甚日西廔，挑灯还说今夜。"
    ]
  },
  {
    "id": "adcfe4db8a6ab57e28957888f4df8c5d",
    "title": "满江红·钟山谒明太祖陵",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "手定山河，二百载十有六君。空留得宝城松吹，金瓦苔纹。蝉奏千般罗帐伎，鸦如几个锦衣军。断送他王气后弘光，先建文。",
      "孝陵路，村酒醺。灵谷寺，晚钟闻。早铜驼归魏，玉马辞殷。幸少牛羊童竖火，已无龙虎帝王云。与汉唐开国几英雄，争夕曛。"
    ]
  },
  {
    "id": "adcfe4db8a6ab57eee2dad26e3561764",
    "title": "庆宫春青溪水曲，不秋自凉，与二窗系舟垂柳下，水风萧寥，斜日入坐，游船罕到，明漪绝尘，相对闲鸥，忽忽已有归意。和白石此词，扣舷歌之，望美人兮天一方，不能无赤壁之感也",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "万树蝉凉，断桥虹瘦，隔烟唤起秋阔。鱼国吹漪，空香四远，水风还似百末。有人凝睇，对帘外、青山秀发。诗愁多少，飞满吴天，画篷难压。",
      "十年俊侣飘零，短艇蘋洲，笛声悽答。松陵归棹，飘然欲去，几被闲鸥相遏。玉阶蕲簟，怕今夜寒侵露袜。沙边幽恨，分付斜阳，澹红半霎。"
    ]
  },
  {
    "id": "adcfe4db8a6ab57e912bff98f7c9d287",
    "title": "一萼红·忆吴门旧游，赋此解，寄社中诸子，用白石韵",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "画桥阴。倚阑干唤酒，凉月晒斜簪。瘦鹤窥诗，老鱼听曲，花底残照初沈。话前度、梅边影事，有小小、枝头并栖禽。醉后乌丝，别时红帕，幽恨催临。",
      "何事片云吹散，把吴天一碧，换作湘心。箫市行歌，琴台坐啸，欢怨无处堪寻。已多少、青春浪掷，更休问、曾掷几黄金。好趁秋星渡河，不怕波深。"
    ]
  },
  {
    "id": "adcfe4db8a6ab57ea8f6de030fca013b",
    "title": "忆旧游·自金陵往鄂渚，月下宿江上轮舟趸船，感赋",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "向吴头听笛，楚尾呼镫，万里风烟。一宿金陵渡，正乌啼潮落，白下门前。几多六朝幽恨，分付隔江山。也愁见而今，江城壁垒，海国楼船。",
      "飘然。未归去，怅艳冶销磨，客里山川。秋信浑如此，怕翠眉颦柳，红泪凋莲。水天二分，凉月照我共无眠。问冉冉秋星，可能飞到伊鬓边。"
    ]
  },
  {
    "id": "adcfe4db8a6ab57e92a8cd66588faa54",
    "title": "柳梢青·江行览古",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "滚滚江流萧萧秋。荻苇寂寂汀洲。江上青山，已都愁老，还劝人愁。",
      "新亭涕泪难收。对风景依然楚囚。四海为家，六朝如梦，一样神州。"
    ]
  },
  {
    "id": "adcfe4db8a6ab57ead034862b1bf24b0",
    "title": "扬州慢·鄂渚晤沈大伯华，用白石韵",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "黄鹤空矶，赤乌残壁，古愁渐满征程。看朝吴暮楚，隔数点山青。又如梦、东风过了，几人年少，巾扇鏖兵。问扁舟何事，年年来去江城。",
      "与君一笑，早相看华发休惊。剩白月飞觞，青天倚剑，犹赚豪情。倦客甚时东下，今宵梦、先逐潮声。怕秋云吹散，尊前幽恨还生。"
    ]
  },
  {
    "id": "adcfe4db8a6ab57e736eb7625a03ff93",
    "title": "忆旧游",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "记鸾笺写韵，凤曲游仙，小住文箫。阁外山如画，试弓腰步屧，来看江涛。画阑旧时曾倚，香气未全销。怕一角斜阳，春人去后，红得无聊。",
      "檀奴惯离别，几陌上花开，江上萍飘。丞相祠堂在，似元都观冷，慵问栽桃。青丝上头，千骑无福比韦皋。渐老了周郎，负他初嫁人姓乔。"
    ]
  },
  {
    "id": "adcfe4db8a6ab57e55dd402b82ba752b",
    "title": "齐天乐·和白华，用叔问韵，时余将游庐山",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "西风又起天涯路，吹残碧云如马。十载江湖，无人到处，惯与闲鸥争霸。一双不借。更庐阜寻僧，远投莲社。行路寻常，曹将军笔也难写。",
      "销磨旧怀艳冶。向荒台流水，空吊琴雅。夕跨苍龙，朝辞黄鹤，明日芙蓉手把。与君别者。莫只学人间，秋虫吟哑。五岳归来，早将书代话。"
    ]
  },
  {
    "id": "adcfe4db8a6ab57e23a08eefc236c08e",
    "title": "满江红·过镇江感怀",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "滚滚波涛，惊心望、风云变色。算除却润州京口，无斯奇绝。虎斗龙争南北限，乌飞兔走东西没。只茫茫片刻对江山，堪头白。",
      "纵华了，头上发。休冷了，胸中血。问中流击楫，壮心谁切。两点金焦愁似我，千帆吴楚忙如客。蓦一声渔唱起前汀，鸥飞灭。"
    ]
  },
  {
    "id": "adcfe4db8a6ab57e00cc106cff7c4ae4",
    "title": "踏莎行·京口舟中作",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "铁瓮楼船，银山戍鼓。江南江北愁来路。断霞鱼尾画金焦，残阳鸦背分吴楚。",
      "三十功名，万千词赋。英雄才子俱尘土。佛狸祠下听潮回，垂虹桥上呼秋去。"
    ]
  },
  {
    "id": "adcfe4db8a6ab57e0b3dd1223c399829",
    "title": "疏影·昵鶄廔主家在虞山，尝与泛舟尚湖，招凉度夕，时水空天远，星晚月初，湖风吹衣，山翠倒影，夜色中光景奇绝，既泊舟中流，乃弛衣敷簟，并枕鹢首而卧，飞星掠鬓，斜河映胸，共道欢爱则言笑晏晏，相怜同病则悽然俯仰，自以为逢伯陵季荝以来无此乐也。聊赋此调，以追旧欢",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "湖风灭烛，向万荷叶底，偷解裙幅。隔著纱衣，珠汗原无，嫣然况是新浴。桃笙八尺凉如水，莫冰了芙蓉脂肉。怪一萤、红堕船唇，照出小怜横玉。",
      "定被虞山见也，个人正睡里，来盗眉绿。天上孤蟾，波上双鸳，替我安排金屋。客星夜犯天孙座，是侬足潜加卿腹。怕鬓边茉利吹香，愁得老龙难宿。"
    ]
  },
  {
    "id": "adcfe4db8a6ab57eec1dfa418b46f50b",
    "title": "大江东去",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "一拳庐阜，也还算、吴楚中间奇物。我自飞行南斗外，不藉丹崖翠壁。三石梁边，六朝松顶，瀑布悬秋雪。浩然归去，望云心似仁杰。",
      "翻羡陆弟周郎，石湖秋色里，扁舟徐发。五老香垆，遥送我、回首烟岚明灭。未报君亲，名山虽有约，敢云披发。人间事了，骑龙同捉明月。"
    ]
  },
  {
    "id": "adcfe4db8a6ab57e794cbc4b89dde19b",
    "title": "齐天乐",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "短箫凄咽登临恨，天涯赏音谁是。剑气俱销，琴心欲倦，来访吴侬乡里。刘郎老矣。要醉卧青山，被花扶起。吟袖弓𦝫，半空飞过粉香细。",
      "人生一般如寄。便阑干好在难得同倚。海上船回，江南花落，往事空随流水。扁舟料理。怕载酒重来，旧鸥都异。桃叶飘零，暮潮还又至。"
    ]
  },
  {
    "id": "adcfe4db8a6ab57e4442e1fb3135d91f",
    "title": "摸鱼儿·丁亥七夕初返吴门，与同社诸子和白石辛亥秋期韵",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "更能消、几番秋泪，银河将变眢井。流云一夜声如水，不许天孙安枕。幽梦省。似海上、仙山唤起冠未整。生衣渐冷。正暗露萧萧，飞星冉冉，秋信到斜领。",
      "通天表，肠断南朝沈炯。神仙富贵俄顷。人间总有痴儿女，岁岁针楼祈请。欢易迥。怅十载、江湖几并花外影。佳期莫问。趁小扇单衫，疏帘清簟，对坐惜光景。"
    ]
  },
  {
    "id": "adcfe4db8a6ab57e597a65c51aed998f",
    "title": "洞仙歌·七夕后二日携玉可泛舟葑门荷荡观白莲，遇雨，用东坡韵连句纪游二首",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "功名马汗，与文章牛汗。赢得新霜鬓边满。问何如、一舸鸥国招凉，花世界、不管人间理乱。",
      "碧云香似海，沉醉吴王，鸳梦何知有秦汉。销夏古湾头，花落花开，千秋事、水流难转。喜坐对如花素心人，把绿意红情，霎时都换。"
    ]
  },
  {
    "id": "adcfe4db8a6ab57e597a65c5b87bcea8",
    "title": "洞仙歌·七夕后二日携玉可泛舟葑门荷荡观白莲，遇雨，用东坡韵连句纪游二首",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "天将白雨，洗环妃红汗。万颗凉珠玉盘满。看群仙、舞罢湿了霓裳，裙幅幅、都把青罗摺乱。",
      "闲人卿与我，纵苦炎歊，忧旱无心赋云汉。一笑听秋声，水叶风蒲，乾坤事、让他旋转。祇四壁花围五湖舟，学范蠡夷光，姓名先换。"
    ]
  },
  {
    "id": "adcfe4db8a6ab57e79f67ea87e52ba38",
    "title": "念奴娇·以汉瓦当砚赠女弟玉俞，有词来谢，和韵答之",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "玉烟瑶草，待呼龙来种，此田非石。何处汉家三十六，惟剩片云秋碧。助画双蛾，添修五凤，医得诗仙癖。冰蜍悲喜，素娥重见今夕。",
      "惆怅眉子弯环，小鸾去后，空向人间觅。何似团栾明月样，曾照当年太液。午梦堂前，未央殿上，天寿谁平格。东风一笑，漳台铜雀无色。"
    ]
  },
  {
    "id": "adcfe4db8a6ab57edcea72a6f357c653",
    "title": "八声甘州",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "向虚堂唤酒展生绡，风云画图开。想龙颜帝子，虬髯妹婿，几辈雄才。瀛洲缩成方丈，佳气郁葱哉。师友君臣感，旷古同怀。",
      "世事都如画耳，怅三巴故国，百粤高台。剩佣春织畚，踪迹似梁莱。幻空中指弹楼阁，怕神仙将相总尘埃。还输与万桃花树，偕老天台。"
    ]
  },
  {
    "id": "adcfe4db8a6ab57e459eefc78a1e5f92",
    "title": "寿楼春",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "听松阴萧萧。把山塘软水，弹作风涛。何处斜阳一角，瘦吟镂高。弦带润，曾轻挑。旧雨痕，疏帘樱桃。诉秋士年华，春人福命，指上有离骚。",
      "天女去，空花飘。□音声海里，万感如潮。莫问啼鹃锦瑟，彩鸾文箫。谁念我，魂都销。忆虎山，他生红桥。正落爪铿然，僧房寂寥。闻剪刀。"
    ]
  },
  {
    "id": "adcfe4db8a6ab57e3c68dda176f1eaf8",
    "title": "寿楼春·和菽问秋感，用冯梦华同年原韵",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "招西楼秋魂。正沧波雁瘦，故苑鸦昏。早是愁填碧夜，梦销青春。归伴我，牛衣人。洗布裙。河边天孙。但补屋萝疏，渡江桃远，锦瑟易生尘。",
      "吴王国，空斜曛。让渔樵野局，沙际开尊。十里江村暑退，豆花遮门。看万鸭，如归军。带绿萍。来栖篱根。拚买醉山塘，斜阳一痕。红上巾。"
    ]
  },
  {
    "id": "adcfe4db8a6ab57e3c68dda1cf46ef2d",
    "title": "寿楼春·和菽问秋感，用冯梦华同年原韵",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "霜花腴还魂。忆灵岩唤酒，水瘦烟昏。更忆蛮江听雪，市桥沽春。都老了，翩翩人。旧屐裙。张循王孙。怅埋玉山川，销金岁月，环燕一般尘。",
      "秦淮曲，丁帘曛。共招凉藕国，翠雨飘尊。甘向红楼乞食，胜他朱门。黄月晕，围如军。照二萍。吴头吴根。空墨泪模糊，诗痕醉痕。凄满巾。"
    ]
  },
  {
    "id": "adcfe4db8a6ab57ed78a1603051fa1e8",
    "title": "兰陵王·题徐梅隐湖桥春影图，用周美成韵",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "玉箫直。慵立湖阴暝碧。春衫冷风外自吹，随带江南断魂色。诗愁满水国。来对闲鸥作客。看波底，垂柳落花，惨绿斜阳一千尺。苔边俊游迹。渐蝶粉飘衣，鹃泪凝席。窥篷黄月如初食。",
      "寻旧曲桃叶，更听吴语，红阑回首隔几驿。梦飞到桥北。幽恻。坠欢积。怕载酒人归，还比秋寂。垂虹读画情何极。且并舫兜扇，隔帘邀笛。鱼天空翠，向镜里，似欲滴。"
    ]
  },
  {
    "id": "adcfe4db8a6ab57e54a0793ac918ad74",
    "title": "齐天乐·吉祠秋集，分咏，得废池",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "廿年乔木言兵倦，扬州旧游何许。瘦鹭窥肩，枯蝉感鬓，来对荒波自语。画阑在否。有飘泊春魂，落花曾住。不似宫沟，替人能寄怨红句。",
      "枯荷又兼暮雨。紫萍无赖甚，空自来去。太液秋风，昆明春水，回首汉家箫鼓。他时倦旅。怕一角寒漪，也无寻处。照影冰奁，素娥愁更苦。"
    ]
  },
  {
    "id": "adcfe4db8a6ab57e51f8ce326620463f",
    "title": "醉太平·山塘秋晴，花圃晚集",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "瓜棚豆棚。花塍菜塍。斜阳香雾如蒸。晕秋窗一层。",
      "琴僧画僧。诗朋酒朋。红阑隔水同凭。看人家上灯。"
    ]
  },
  {
    "id": "adcfe4db8a6ab57e684b6275a610cc3a",
    "title": "甘州和社友用玉田韵赠别",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "恨行云只解向天涯，无意蘸芳洲。正蘋花弄晚，南鸿西燕，相对悠悠。一样凄凉残照，明日莫登楼。载得情多少，分付扁舟。",
      "唤酒依然江上，把年华似锦，掷与轻鸥。看青山数点，点点是离愁。且休寄宫沟怨句，怕误他红叶尽飘流。西风紧，断魂难觅，都化戍秋。"
    ]
  },
  {
    "id": "adcfe4db8a6ab57e388c45649a995ab7",
    "title": "桃源忆故人",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "门前一尺桃花雨。因甚玉骢轻去。点点春愁如絮。飘到眉心住。",
      "灯边夜按红么谱。尘满翠弦筝柱。分付啼鹃代诉。宛转伤春语。"
    ]
  },
  {
    "id": "adcfe4db8a6ab57e69df875c7e498ef3",
    "title": "霜花腴",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "扣阑唤马恨玉钗，秋来不挂臣冠。朱户飞镂，翠微流水，今宵梦到俱难。雁绳暝宽。怕断魂犹在风前。甚吴天也替人愁，泪花飘雨一江寒。",
      "双鬓绿波曾识，怎萧然独去，照影如蝉。离墨偏浓，呼鸦题句，乱山为我铺笺。傍桥系船。对越娥妆镜婵娟。剩前头几树凉红，独欹霜枕看。"
    ]
  },
  {
    "id": "adcfe4db8a6ab57e69df875c68d9c976",
    "title": "霜花腴",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "冷淞照影话旧游，霜枫醉倚貂冠。温酒帘栊，背花行李，闲鸥去住偏难。梦嫌水宽。问甚时飞到镫前。听春声似隔天涯，小楼吴语夜香寒。",
      "那时载人双桨，载秋魂一个，未蜕枯蝉。怨叶初红，愁波空碧，问他可寄人笺。隔云送船。谢远山眉黛娟娟。任苏台换尽斜阳，有情终耐看。"
    ]
  },
  {
    "id": "adcfe4db8a6ab57e2d00dda5a7675656",
    "title": "罗敷媚",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "画帘梦颤丝丝雨，银蒜深垂。燕子归时。一点春寒恋被池。",
      "镜尘不锁双鸾影，红泪调胭脂。碧字题眉。小砑云笺写艳词。"
    ]
  },
  {
    "id": "adcfe4db8a6ab57ed0cb7d5a1b9b8536",
    "title": "满庭芳·观演剧",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "凤帕笼春，鹅笙炙晓，歌尘影碍红楼。粉郎初到，纤指卷帘钩。谁把垂杨种遍，系香骢竟日勾留。应休怪行云遏碧，不向鬓边流。",
      "娇喉。才一试，人间燕妒，天上鸾愁。奈匆匆镜里，月散霞收。更借么弦传恨，料伤春也似悲秋。销凝处，青衫泪湿，肠断白江州。"
    ]
  },
  {
    "id": "adcfe4db8a6ab57e98fb0d073f42dd24",
    "title": "国香·买兰数本，香韵绝佳，为赋此解",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "碧槛移春，甚真香幻影，参透情根。屏边那回无睡，绿梦初醒。谁道灵均去后，向人天、不返秋魂。年时目成处，有个词仙，吹瘦鹅笙。",
      "真妃犹忆否，漫神皋解佩，别馆留簪。露寒烟悄，应念冷尽红心。还被东风一剪，剪愁痕、飘满湘云。凌波翠鸾杳，写入琴弦，江上峰青。"
    ]
  },
  {
    "id": "adcfe4db8a6ab57eafd48ee5d496a6fe",
    "title": "绛都春·为琴绮赋",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "么弦独理。把万古东风，赚成商意。灯畔梦痕，镜里年华都如水。人天旧怨浑弹碎。算苦了粉郎葱指。鬘云夜堕，几番憔悴，萼华仙子。",
      "应是。海山韵杳，尽愁心、付与断红鸾尾。冷到玉徽，便觉相思真无味。桐丝一寸秋魂死。更休向、爨余飘泪。最怜兰恨将销，笼鹦唤起。"
    ]
  },
  {
    "id": "adcfe4db8a6ab57ec29a98b7d450bcbc",
    "title": "归国谣",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "春去粉约，脂期愁里度。画栏飘满芳絮。瘦鹃啼不住。",
      "银屏梦云无据。艳宵容易曙。香骢知在何处。碧桃花外路。"
    ]
  },
  {
    "id": "adcfe4db8a6ab57ee8ef4a7cb5f4316e",
    "title": "戚氏",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "嫩寒天。钿箫吹起凤城烟。拂柳穿花，舞台惊蝶，影翩翩。芳筵。镇留连。飘零赢得伴婵娟。紫骝乌帽轻俊，歌尘一道碍香鞯。鸾帕题句，貂裘换酒，离愁忽堕尊边。怪银屏按曲，谁写别调，搀入湘弦。示我图画清妍。仙阙缥缈，云外笑香悬。",
      "琼楼迥，雕阑枕水，翠槛骑山。有温泉，当日妃子，华清浴罢，腻染冰莲。敲残羯鼓，舞破霓裳，遗恨天上人间。往事都成梦，离宫系马，废苑鸣蝉。春冷万花深处，把红心点点付啼鹃。君看树密攒钿，波圆拭镜，黛映眉峰敛。怕隔花人比天涯远。又斜阳、孤骑黔关。漫等闲，湿尽青衫。听玉骢、嘶别更悽然。且兰□去，也应回首，画里长安。"
    ]
  },
  {
    "id": "adcfe4db8a6ab57e94f6449650d0c9c4",
    "title": "大酺京邸送王梦湘下第旋济南",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "对水边镂，花下馆，芳踪草草无据。艳才都减尽，只尊前添得，鬓丝如许。彩笔花残，青衫叶冷，憔悴凤城羁旅。飘零犹自好，问因甚啼鹃，尽催归去。又叙别筝堂，湘弦断雁，写成悽语。",
      "征轮还暂驻。愁回首、但见离亭树。君认取、银屏六曲。水叠云重，分明画出天涯路。料吟魂一点，直销到、乱山深处。谁念铜驼俊侣。转瞬东风，吹作海天萍絮。相思几回朝暮。"
    ]
  },
  {
    "id": "adcfe4db8a6ab57e706127c34f1becca",
    "title": "天香",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "燕外芳丛，鸳边靓侣，花天嫩约重践。紫曲迷香，红么按谱，十幅凤帘低卷。眉心晕碧，镇飘出、愁痕两点。寒浅春衫乍试，谈深夜灯频剪。银屏殢云半掩。",
      "照筝堂、嫠蟾初满。漫倚缃桃话别，春魂太短。待与商量吟管。奈赋恨江郎病怀懒。一片笙歌，绿杨天远。"
    ]
  },
  {
    "id": "adcfe4db8a6ab57e706127c38873b4b7",
    "title": "天香",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "萍海鸥盟，花天蝶约，算来一例辜负。万里题诗，五陵结客，赢得头颅如许。青衫湿遍，已倦听、琵琶秋浦。迢递熊湘归梦，飘零凤城羁旅。应怜艳晨易午。",
      "尽招邀、俊游俦侣。埋尽英雄输与，软红尘土。为问鹴裘在否。直典到荷衣意良苦。枉把黄金，铸成愁语。"
    ]
  },
  {
    "id": "adcfe4db8a6ab57ea696344edab44116",
    "title": "喜迁莺",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "翠帘斜卷。又重憩斑骓，小坊幽院。镜里花悰，灯边絮语，一架缃桃门掩。倚扇双鸾罢舞，围席万莺争啭。趁今夜，正酒满花满，月满春满。",
      "池馆。寒初逗，钿车过尽，相对成销黯。烛拥红啼，衫凝碧唾，罗袖嫩香都减。只恐梦云难据，更恐歌尘易散。肠断处，是水远山远，天远人远。"
    ]
  },
  {
    "id": "adcfe4db8a6ab57e146519116e81e71f",
    "title": "长亭怨慢送张荫庐下第出都",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "是几度、愁鸾罢舞。月殢花留，镇无情绪。钿阁垂杨，等闲飘出别怀苦。嫩莺啼晓，似惯学、伤心语。倚遍笛边镂，悽绝更、送君南浦。",
      "凝伫。尽离筵一醉，酒醒玉骢何处。东风夜紧，又惊散、云鸿旧侣。有谁念、绝代才华，只赢得、十年羁旅。应梦到丰台，数点冷红吹雨。"
    ]
  },
  {
    "id": "adcfe4db8a6ab57e5ac63a8dcc4babba",
    "title": "新雁过妆楼再为琴绮赋，时余将有海上之行矣",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "嫩指调冰。弹不破、人天绿意冥冥。弦畔东风，吹冷万古瑶情。春梦和他鹦鹉忏，秋怀诉与凤凰听。漫销凝。",
      "催花羯鼓，弄月鹅笙。相思水荒山远，料移船海上，别调凄清。见说文鸾，而今也叹飘零。禅心几回拖逗，初不为琵琶肠断声。兰因在，伴华年、锦瑟修到三生。"
    ]
  },
  {
    "id": "adcfe4db8a6ab57edee8b8bc5b763a6f",
    "title": "惜分飞",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "门外落红深一尺。梦逐玉骢难觅。今夜东风急。粉郎悬泪花前立。",
      "愁到眉山遮寸碧。吹裂璇宫旧笛。酒醒歌尘寂。断魂犹绕旗亭壁。"
    ]
  },
  {
    "id": "adcfe4db8a6ab57ee990460769b8da75",
    "title": "逍遥乐·春草",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "梦影黏云无据。和他恨天残碧，销沉今古。才逗歌尘，又惹离愁，迷却一条归路。年芳偷度。怕无端紫曲门荒，茜裙人妒。正分手短亭，绿暗烟雨。",
      "送了芳骢初去。留将嫩莺还住。甚年年野火，烧不尽断肠处。香堤尚记得，曾碍凤莲双步。依前衬波南浦，别怀慵赋。"
    ]
  },
  {
    "id": "adcfe4db8a6ab57e36f09884f145fac8",
    "title": "金缕曲",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "小院桃花雨。镇销魂湘帘半卷，数声啼宇。门外斑骓勾留旧，携手画阑私语。消受者酒边眉妩。绿鬓飘零维摩榻，算年来略解伤春苦。吹玉笛，甚情绪。",
      "筝堂夜按阳关谱。漫催成红悽绿怨，茜盟无主。十丈车尘宣南路，埋尽春愁几许。有多少云鸿失侣。一寸情天伤心碧，便微躯化石都难补。持此恨，竟终古。"
    ]
  },
  {
    "id": "adcfe4db8a6ab57e36f0988497ec1355",
    "title": "金缕曲",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "门外天涯路。憩香骢绿沈小院，艳宵初曙。草长红心江南岸，一片歌尘乍度。甚粉约脂期都误。但骂东风真无赖，送侬归不送愁归去。空望断，凤城树。",
      "年来春梦浑无据。又匆匆旗亭折柳，三生萍絮。宝瑟弦僵瑶情冷，漫把孤怀浪诉。怕少个周郎能顾。只道芳颜须珍重，料人间尚有相逢处。抵多少，断肠句。"
    ]
  },
  {
    "id": "adcfe4db8a6ab57e7bda01b7c8e62038",
    "title": "金钱子",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "镜里招鸾，一道舞尘香软。话离愁夜灯重剪。小字题蕉，恨红心太短。料得回肠，比回廊更多几转。",
      "拂柳穿花，曾认争春旧馆。又匆匆马嘶人远。寄语青衫，向绿波休浣。留住啼痕，化天涯梦云千点。"
    ]
  },
  {
    "id": "adcfe4db8a6ab57eadc010744bda9003",
    "title": "洞仙歌·偶见丰台花谱中有山阴王眉子词三首，因用原韵，依调继声",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "燕兰小谱，向东风细读。愿把黄金铸华屋。正霓裳舞罢，星驾归来，帘卷处、碧晕湘波十幅。",
      "王孙游倦矣，芳草天涯，乐府翻成望湘曲。璧月乍当筵，翠袖珠冠，还惊认、芳姿苕玉。待一角红楼上灯时，又修到三生，眼缘眉福。"
    ]
  },
  {
    "id": "adcfe4db8a6ab57eadc0107456e4378c",
    "title": "洞仙歌·偶见丰台花谱中有山阴王眉子词三首，因用原韵，依调继声",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "砑笺小字，倩流莺相候。一寸春愁酒边逗。看衣香引蝶，镜影招鸾，漫赢得、茸唾尚凝衫袖。",
      "茜纱窗下坐，伤别伤春，如此销魂怎禁受。耳语更多时，斜亸香肩，怕倚断、笙囊绿绣。嘱花下银骢莫勾留，但别后相思，寄侬红豆。"
    ]
  },
  {
    "id": "adcfe4db8a6ab57eadc0107445755baf",
    "title": "洞仙歌·偶见丰台花谱中有山阴王眉子词三首，因用原韵，依调继声",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "春明门外，有数行烟柳。三叠阳关笛中奏。记银瓶索酒，画扇评诗，拚坐到、小院悄无人后。",
      "旗亭何处是，绿鬓飘萧，月地花天肠断久。徙倚画栏边，舞雪歌尘，料此际、正开檀口。剩欲乞当筵紫云来，要十万莺花，一齐低首。"
    ]
  },
  {
    "id": "adcfe4db8a6ab57eb6543777acb22548",
    "title": "梦芙蓉",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "钿尘不住。镇香街十里，软红成雾。绿杨天远，目送玉骢去。嫩鬟亲剪与，酒边多少分付。画浦停桡，又微波淼淼，催写断肠句。",
      "依约隔花窗户。梦遍罗衾，影事都无据。相思一点，犹挂凤城树。青衫怜倦旅。人天飘泊如絮。自别琼楼，应霞荒月老，慵对镜鸾舞。"
    ]
  },
  {
    "id": "adcfe4db8a6ab57eed0c56ec6e716930",
    "title": "瑞鹤仙",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "绿杨天影窄。正人倚、东风玉骢嘶别。缃桃落如雪。",
      "把春愁吹入，紫箫都裂。低鬟半怯。向花前、带鸳亲结。",
      "最无端舞罢妆慵，点点暗尘帘额。",
      "记得。剪灯留话，倚扇传歌，旧家时节。仙蓬堕劫。有谁念，凤城客。",
      "尽瑶情易感，钿盟难恃，付与占床燕月。尚依稀一段，兰云梦痕未灭。"
    ]
  },
  {
    "id": "adcfe4db8a6ab57ebd949cf98dcadcd4",
    "title": "一枝春",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "湖海平生，问几番憔悴，慵歌倦酒。坠欢偷记，付与绿笺红豆。颦春怨晚，料有个小眉清瘦。到而今寸寸相思，都挂短亭烟柳。",
      "情多易成孤负。甚江淹才尽，别怀依旧。禅心定了，更破暗愁拖逗。人天絮影，还怕是飘零未彀。应寻遍卅六璇宫，念奴在否。"
    ]
  },
  {
    "id": "adcfe4db8a6ab57ece6b9bb9c2cbb944",
    "title": "眼儿媚·津门旅舍题壁",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "十年吹笛短长亭。行尽夕阳程。等闲负了，梅边鹤梦，柳外鸥盟。",
      "醉中依约潇湘路，渔唱起江城。蓦然惊觉，天涯池馆，雨过霞明。"
    ]
  },
  {
    "id": "adcfe4db8a6ab57e3493bf321d067b71",
    "title": "解佩令",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "啼花莺晓，栖香燕晚，到临歧、尽换销魂样。若问天涯，料只在、个人心上。最难抛、被池红浪。",
      "低篷短蜡，官河听雨，似年时、黄昏罗帐。赢得飘零，算不负、浅斟低唱。检青衫、泪痕无恙。"
    ]
  },
  {
    "id": "adcfe4db8a6ab57e7e3bc9cee6eeba4c",
    "title": "春光好",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "垂杨外，翠屏遮。谢娘家。记得门前开一树，碧桃花。",
      "流苏帐，掩银叉。销魂正玉臂笼纱。枕上江南春梦远，莫惊他。"
    ]
  },
  {
    "id": "adcfe4db8a6ab57e706127c3c2b57f7f",
    "title": "天香",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "镜窄妨鸾，炉宽费鸭，璇宫旧怨多少。碧簟铺冰，红帱界月，微露玉钗低袅。风前细语，漫吹入、粉郎怀抱。银屏锁花深靓，翠鬟窥树桥小。回头紫箫声杳。",
      "倚香篝、琼娘恨悄。留得春魂未断，绿杨天杪。纵有行云意好。奈钿阁深沈梦难到。一夜西风，锦鸳双老。"
    ]
  },
  {
    "id": "adcfe4db8a6ab57e1b70e5b784081af2",
    "title": "沁园春·申浦闻歌，赠花桂卿校书",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "杜牧伤春，白傅悲秋，销魂黯然。正吴桥廿四，玉箫明月，蜀弦五十，锦瑟华年。金屋藏花，银瓶记豆，私语友人偎凤肩。凝情处，向红楼剪烛，翠港移船。",
      "歌云不堕尊边。漫一碧迢迢锁恨天。甚愁评雁诉，筝心太热，梦和鸾杳，钿约先寒。昙首三生，华鬘半劫，话到飘零都可怜。璇宫冷，怕霓裳舞破，空记游仙。"
    ]
  },
  {
    "id": "adcfe4db8a6ab57e3c95dff2b0b8fbe2",
    "title": "台城路出都后遇梁选堂于申江旅次，酒边剪烛，共话京华，泚笔言愁，不胜销黯，正如青衫司马，乍听秋浦鹍弦；白发宫人，曾见春风羯鼓也",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "相逢唤醒东华梦，京尘暗缁吟袂。踏月鸳俦，偎花蝶约，小字绿笺犹记。干卿何事。有万古春愁，十年秋泪。今日天涯，柳边搔首话憔悴。",
      "铜驼俊游旧侣，料西风败叶，吹冷豪气。载酒船空，题诗扇破，消得几回沉醉。仙蓬易坠。又行尽江南，乱山孤骑。怕听尊前，阳关声第四。"
    ]
  },
  {
    "id": "adcfe4db8a6ab57e3c95dff212889017",
    "title": "台城路出都后遇梁选堂于申江旅次，酒边剪烛，共话京华，泚笔言愁，不胜销黯，正如青衫司马，乍听秋浦鹍弦；白发宫人，曾见春风羯鼓也",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "湘栊软语红襟小，输他玳梁栖稳。载酒春愁，吹箫夜约，生怕钿期无准。花悰暗省。曾黛语眉传，脂香舌领。笑乞琼浆，云英低首意先肯。",
      "罗衫嫩寒初逗，歌尘萧散后，庭院人静。绿径穿花，红街步月，踏遍旧家帘影。兰堂漏永。料镜里鸾孤，衾边凤冷。多累卿卿，夜凉花下等。"
    ]
  },
  {
    "id": "adcfe4db8a6ab57e86b91202a499156b",
    "title": "虞美人",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "紫骝嘶过江南岸。嫩约匆匆变。东风不解惜杨花。吹落相思一点到谁家。",
      "屏山梦逐行云杳。别恨知多少。玉箫声里夜凭栏。输与小楼双燕话春寒。"
    ]
  },
  {
    "id": "adcfe4db8a6ab57e0a9ba7be0bbc63e4",
    "title": "酷相思",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "镜里眉山青一寸。比梦里、屏山近。才打算归期还未定。隔着帘儿听，更倚着窗儿明。",
      "琼浆纵有云英赠。医不了、文园病。把锦瑟华年飘泊尽。卿是个、桃花性，侬是个、杨花命。"
    ]
  },
  {
    "id": "adcfe4db8a6ab57e9b02ba6de05fdc54",
    "title": "菩萨蛮",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "银屏梦入江南远。桃花落尽无人管。何处避春愁。小红楼上楼。",
      "钿尘飞不住。惆怅芳骢去。才隔一重帘。便同千万山。"
    ]
  },
  {
    "id": "adcfe4db8a6ab57e76a263d1bbccf655",
    "title": "碧牡丹",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "绣罢双鸾字。筝院靓，帘垂地。倚镜妆慵，传出脸情眉意。多事啼鹃，又唤春愁起。对离觞，总无味。",
      "画堂里，红烛销成泪。惊心绿杨嘶骑。月冷秦楼，箫声如诉憔悴。谁向屏风，写别程千里。几重山，几重水。"
    ]
  },
  {
    "id": "adcfe4db8a6ab57e1e2ce7384b081c72",
    "title": "玲珑四犯梅溪体",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "镜里眉山，问收入江南，愁影多少。绀唾痕乾，满地嫩苔都老。一寸离恨天中，又度了、几番昏晓。甚紫房、深锁春魄，尘满定情词稿。",
      "蘼芜绿到销魂处，曾印凤鞋春小。旧恩新怨浑难诉，更被银鹦恼。还怕怯胆少眠，禁不得、夜寒花悄。算此情除却，西楼凉月，没人知道。"
    ]
  },
  {
    "id": "adcfe4db8a6ab57e4b26e627e4d37aa3",
    "title": "风流子",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "脆弦调锦瑟，江南客、憔悴惜华年。甚藏秋不住，琴心太窄，逢春欲避，带眼先宽。更无奈、浮踪飘絮，雪浅梦逗芜烟。听雨旧盟，伴鸥萍海，堕风新劫，骑蝶花天。",
      "前欢浑无据，青衫泪，孤负多少婵娟。一箧红吟蠹尽，俊语都删。只绣佛量丝，心皈悟后，笺骚费纸，身坠愁边。赢得玉箫声里，吹瘦词仙。"
    ]
  },
  {
    "id": "adcfe4db8a6ab57e4b26e627a442e9ce",
    "title": "风流子",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "银屏谁记豆，江南曲、字字是相思。镇艳宵三五，璇宫桂约，华年二八，镜槛苕姿。殢人处、倚风吹凤，竹就月写乌丝。忍俊不禁，口脂偷度，讳愁无奈，眉黛先低。",
      "缃桃花边立，娇鬟亸，曾与密订芳期。算只红鹦眼见，绛蜡心知。怕误他万一，夜寒犹等，留侬再四，春晚才归。肯负郁金堂上，海燕双栖。"
    ]
  },
  {
    "id": "adcfe4db8a6ab57e36f0988441494c5a",
    "title": "金缕曲",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "软语花边听。正商量个侬归计，矮鬟肩并。话到明朝销魂处，数点啼珠偷迸。更不管舞衫红沁。小院沈沈春如海，便缃桃落尽无人问。心上有，别离恨。",
      "明珰莫负年时赠。怎忘他弄娇体态，倚愁情性。纵倩张郎偷春笔，写出眉痕一寸。也难写相思一寸。回首秦楼箫声杳，算兰堂未抵蓬山近。应寄个，紫鸾信。"
    ]
  },
  {
    "id": "adcfe4db8a6ab57e794cbc4bafeb05c5",
    "title": "齐天乐",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "神山一堕罡风劫，三生坠欢空记。黛恨难传，红情渐减，闲却笔尖眉意。伤春况味。又歌扇飘零，舞衣憔悴。惯听琵琶，青衫禁得几回泪。",
      "琐窗旧时啼乌，甚匆匆催换，镜里尘世。今夜西楼，半钩凉月，慵照彩鸾孤戏。愁妆印水。料翠被香残，紫箫声脆。梦到银屏，灵狸花底睡。"
    ]
  },
  {
    "id": "adcfe4db8a6ab57e30dfd2ee731d187e",
    "title": "洞仙歌·再用梅溪韵三首",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "断肠词句，让银鹦偷读。一桁斜阳水边屋。把镜中，春影弦上秋心，都付与、小字回文诗幅。",
      "紫房春梦醒，脆管清筝，谱出江南懊侬曲。庭院悄无人，惊蝶翩翩，又飞上、搔头红玉。但记取仙城路休迷，怕前度桃花，妒侬香福。"
    ]
  },
  {
    "id": "adcfe4db8a6ab57e30dfd2ee687abb37",
    "title": "洞仙歌·再用梅溪韵三首",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "虾须半卷，是月圆时候。六角屏山嫩凉逗。正心经诵罢，眉史修成，漫惹起、竹里春愁盈袖。",
      "画阑袖手处，私语多时，酒畔回眸更消受。买得七香丝，除却平原，算只有、婵娟堪绣。到烟雨迷离送归帆，怕指点红楼，一灯如豆。"
    ]
  },
  {
    "id": "adcfe4db8a6ab57e30dfd2ee42faaaa3",
    "title": "洞仙歌·再用梅溪韵三首",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "珍丛销歇，镇分花拂柳。拟向东皇绿章奏。记琴心惜别，鬓影伤春，挨过了、一树碧桃开后。",
      "青衫无恙在，小杜才华，湖海飘零十年久。钿约古难圆，化作胭脂，愿镇日、不离卿口。且手擘红蕉写新词，拚地老天荒，相思白首。"
    ]
  },
  {
    "id": "adcfe4db8a6ab57ebfeb1808d3308d4d",
    "title": "念奴娇·江南舟中作",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "英雄往矣，对江山赢得，乱愁千斛。今古梦痕消不尽，付与败蕉残鹿。醉里征诛，愁边歌舞，画就兴亡局。欲书遗恨，南山可惜无竹。",
      "应念茂苑风花，台城烟草，萧瑟空云木。曾倚舵漏闲眺望，惟见暮帆沙骛。狸去祠荒，雀飞桥冷，悽断前朝曲。无情最是，秦淮一片寒绿。"
    ]
  },
  {
    "id": "adcfe4db8a6ab57e0e72dc8a820edac4",
    "title": "贺新凉",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "憔悴江南客。问六代繁华去后，竟无消息。一片孤城斜照里，剩有青山半壁。听打岸寒潮正急。龙虎销残莺燕老，便英雄儿女皆陈迹。聊付与，隔江笛。",
      "桃花暗抱脂痕泣。经几度移根换叶，嫩红犹湿。廿四桥边眉样月，曾照琼娘夜立。更不管玉箫声寂。流尽旧家帘幕影，恨秦淮总是无情碧。摇画舫，到烟夕。"
    ]
  },
  {
    "id": "adcfe4db8a6ab57eb7f160894de58ad8",
    "title": "瑞龙吟",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "嫠蟾寂。曾照虎斗龙争，燕寻莺觅。谁知北府兵残，东山妓老，转头今昔。暮潮急。淘尽兴亡无数，零钗断戟。输他玉树春愁，琼花秋泪，一般陈迹。几度婵娟浩劫，珊床喋血，鬼苔腥碧。多少倩魂夜阑，犹抱春泣。",
      "干戈丛里，艳影搀云立。更休问、白门打桨，红桥吹笛。水阁凉蛙夕。冷波成缬，暗摇帘隙。暝宿销凝极。篷背雨、和愁乱敲芦荻。灯昏罗帐，有人相忆。"
    ]
  },
  {
    "id": "adcfe4db8a6ab57eeeb04e9da7baf765",
    "title": "唐多令",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "柳影蘸芳洲。珠帘半上钩。把璚箫吹向小红楼。燕子不知兴废事，漫相对，话春愁。",
      "江上锦帆收。花空烟水流。南朝旧梦付闲鸥。第四桥边还载酒，总孤负，少年游。"
    ]
  },
  {
    "id": "adcfe4db8a6ab57e7c3af04f8dc2dd5b",
    "title": "西河·金陵怀古，用清真原韵",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "歌舞地。秦淮旧曲曾记。烧残玉树阵云红，春愁暗起。一弯眉月柳边楼，凤箫声远天际。画栏悄，谁共倚。筝船载梦犹系。",
      "银屏金屋几千家，都成战垒。断魂桃叶久飘零，相思惟见烟水。艳晨选醉锦绣市。望江南、芳草千里。酒醒不知何世。只斜阳、惨碧无言，相对惯阅兴亡，荒城里。"
    ]
  },
  {
    "id": "adcfe4db8a6ab57ef0d139cbc2456f52",
    "title": "清商怨",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "谁谱凤箫新怨。又玉楼春晚。分付凉蟾，画相思一点。",
      "料得翠扉双掩。回文句、字字和愁剪。镜里眉山，比天涯更远。"
    ]
  },
  {
    "id": "adcfe4db8a6ab57e6b17fcf8dedf9df2",
    "title": "解连环",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "窄鸳寻径。怅红栏半角，挂春无影。还记得、隔水幽坊，有唤酒轻盈，窥帘端正。蓦地相逢，卿一笑、惹侬千恨。到脸愁晕帕，唇语颤灯，坠欢重省。",
      "而今旧瓶碍井。算人随月远，梦与云近。回首处、紫曲门荒，但亸凤辞钗，破鸾留镜。换叶移根，应悔却、桃花心性。又见在、银屏睡起，翠鬟不整。"
    ]
  },
  {
    "id": "adcfe4db8a6ab57ebdb0282a0911f50d",
    "title": "玲珑四犯·用姜白石体",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "鸥话夜寒，雁惊秋瘦，催成愁色如许。魂从沙尾断，泪趁潮头住。荒湾旧横笛处。漫惊起、冷枫红舞。吴棹莼香，楚衣荷脆，飘泊甚情绪。年时小桃吹雨。",
      "记残筝水阁，同剪灯语。酒边身世断，寸烛消磨去。烟堤立马重呼渡。有谁念、空江行旅。凭记取。还须钓珊瑚海树。"
    ]
  },
  {
    "id": "adcfe4db8a6ab57eedb42d1f1ec0efe9",
    "title": "愁倚阑令",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "红阑外，锦鸳鸯。一行行。认取湘湾三百曲，是回肠。",
      "软波曾照啼妆。知他住、第几横塘。只恐江干黄竹子，又成箱。"
    ]
  },
  {
    "id": "adcfe4db8a6ab57eeb12f940c89628be",
    "title": "扬州慢",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "宝瑟弹冰，琼壶敲月，人天一例悲秋。记江南载酒，似小杜扬州。有前度冷莺犹说，挥金意气，惜玉风流。恨悠悠。便逐歌云，飞上秦楼。",
      "横塘暮雨，算而今听到孤舟。漫写怨琵琶，小怜无恙，重见湾头。谁信东园梦醒，花间蝶、不解春愁。乞坤灵、鸳谱璇宫，双证兰修。"
    ]
  },
  {
    "id": "adcfe4db8a6ab57e99fef6d9682270a7",
    "title": "惜黄花慢",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "雁影亭皋。正低篷短烛，听雨枫桥。瑶琴弹碎，珠珰望杳，湘天锁恨，一碧迢迢。璇宫不递西风信，写秋意、偷付蘋梢。傍虹腰。冷鸳拥被，错认兰桡。",
      "谁怜卖药文箫。记仙城路远，桂简曾招。主家楼苑，霞荒月老，愁边笛语，误堕银霄。泪花洒遍芳沟叶，怨红字、犹恋寒涛。想云翘。眉山青到丽谯。"
    ]
  },
  {
    "id": "adcfe4db8a6ab57e4673f5105b3422a0",
    "title": "凤凰台上忆吹箫",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "镜里鸾孤，箫边凤老，情天几度秋风。换摩登小劫，绮障才空。酒醒碧桃花下，春何处、蝶梦无踪。都灰尽、铜盘烛泪，一寸啼虹。",
      "筝篷十年听雨，漫减了苕姿，歇了兰悰。把聪明忏到，玉锁鹦笼。拟倩鹅笙吹恨，凄清意、说与璇宫。琴心冷、湘云夜愁，江上孤峰。"
    ]
  },
  {
    "id": "adcfe4db8a6ab57e15141a812d70c0d1",
    "title": "鹊桥仙·本意",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "情波翠远，情天碧窈，鍊石灵娲难补。神仙何事两飘零，算多此、今宵一聚。",
      "璇宫兔杵，璇闺鸳杼。等是伤心儿女。细思毕竟胜姮娥，但守定、冰轮终古。"
    ]
  },
  {
    "id": "adcfe4db8a6ab57e154effbdc99bf119",
    "title": "浪淘沙",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "淡月掩金铺。凉到纱幮。吟秋小字刻庭梧。一夜霜娥刀尺急，剪尽湘芜。",
      "打桨尚江湖。倦听风蒲。花天梦影渐模糊。试向征鸿频致问，带得书无。"
    ]
  },
  {
    "id": "adcfe4db8a6ab57e5a4df9137b97ac3f",
    "title": "凄凉犯",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "湘灵去后湘云杳，向人天空抱瑶瑟。京尘眯眼，吴霜点鬓，暗催愁色。旗亭醉墨。漫赢得痴蜗旧画，料移灯、独听秋声，今夜凤城客。",
      "俊侣行歌地，玳燕文梁，铜驼香陌。东风换了，怕花前、泪痕难觅。帘隙星辰，但一道斜河影直。这波路、怨长梦短，怎到得。"
    ]
  },
  {
    "id": "adcfe4db8a6ab57e407eb6c4eb2197ce",
    "title": "莺啼序·蘋风送凉，荷露成泪，青女晨妒，素妃夜愁，翠芰红莲，飘零欲尽矣。爰拈梦窗体，并用原韵赋之，以悼秋魂",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "香堤紫骝何处，剩愁痕沁水。短亭外，暮雨筝篷，烛花低颤凉蕊。对拥被、鸾双倚镜，蟾孤生怕啼妆坠。正金茎捧露，和盘托出秋思。扇帕题诗，灯船载酒，有调冰公子。待湘簟、卷尽云悰，鸳边旧恨应至。问情丝、为谁断续，尚缠绵、粉郎纤指。莫匆匆，负了当时，脸情眉意。琼娘暗泣。向柔乡伴夜无寐。漫赢得、钿床梦醒，珊屏酒醒，万点秋魂，销成铅泪。",
      "绛绡轻剪，绀纱低护，相逢别浦频倾盖，解明珰、也似羞憔悴。莲房绿小，知他一寸回肠，苦在个侬心里。霓裳舞破，自别珠宫，料怨红颦翠。还怕是、真妃旧袜，化作行云，又被西风，梦中吹起。闲鸥冷眼，曾窥影事，闹红单舸菱唱杳，抖荷衣、独把霜阑倚。等闲写尽龟兹，淼淼横波，相思一纸。"
    ]
  },
  {
    "id": "adcfe4db8a6ab57ef32f182edf1a186d",
    "title": "浣溪沙",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "修到文箫不羡仙。镜鸾双影瘦花前。东风吹梦堕蘅烟。",
      "笛语夜飘香雪海，琴心秋冷碧云天。凤巢西隔路三千。"
    ]
  },
  {
    "id": "adcfe4db8a6ab57edad8c1b174e4f2ee",
    "title": "玉京谣·君特昔谱此词，有客燕飘零之感，余则江关倦旅，万绪悲秋，按律寻声，凄怀殆相倍矣",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "凉意嵌鸳被，金井吟蛩，又唤秋魂起。倚树无眠，玉阶风露如水。问今夜、听雨江南，有几个、飘零才子。还料理。秋词半箧，腻尘盈纸。",
      "帕绫写尽相思字。向人间、但感纨忏绮。卖药文箫，凤云春隔千里。甚青天、碧海年年，消不得、泪蟾枯死。愁未已。寻梦一灯蕉底。"
    ]
  },
  {
    "id": "adcfe4db8a6ab57e04b6aa358de58792",
    "title": "琐窗寒·楚江暝宿舟中，闻按歌声",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "泪尾弹潮，眉心拥岫，短篷江上。红桥画舫，曾听杜娘秋唱。到而今、青衫未干，盟鸥学得飘零样。似小楼听雨，残筝短烛，梦昏罗帐。事往。",
      "成惆怅。又换了年时，卖花门巷。蘋洲打桨，剩有冷鸳堪傍。那知人、吹瘦玉箫，情天老去秋无恙。但舞枫、一叶题红，带愁遮断港。"
    ]
  },
  {
    "id": "adcfe4db8a6ab57e4f1e1c54d52afa0f",
    "title": "齐天乐·别陈伯严",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "蘋湾打桨归来晚，相逢旧鸥俱老。剩墨题笺，残衫换酒，一样飘零怀抱。绿眉凋早。又蝶病花前，蝉悽树杪。凉入西楼，故人独夜梦魂悄。",
      "几回剪灯留话，甚卖花门巷，生遍秋草。笛眼肥烟，琴心瘦雨，中有别愁多少。词仙去了。问谁与商量，吟秋碎稿。候馆无眠，暗蛩啼到晓。"
    ]
  },
  {
    "id": "adcfe4db8a6ab57e602d2d9e1918b974",
    "title": "高阳台",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "萍海鸥踪，桂宫蟾约，十年吹瘦琼箫。载酒春情，闹红曾泛吴桡。尊前漫写飘零意，怕潘郎、青鬓先凋。镇无聊、水阁凉生，梦雨潇潇。",
      "银筝语涩湘弦雁，甚懒云遮尽，旧日蘅皋。燕去楼空，倩魂悽断谁招。西风暗换摩登劫，便花天影事都消。又魂销、一寸秋心，绿上芭蕉。"
    ]
  },
  {
    "id": "adcfe4db8a6ab57e0e72dc8accae4537",
    "title": "贺新凉",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "瘦马行秋遍。镇匆匆、庾郎愁老，长卿游倦。回首秦楼箫声冷，锦瑟华年一箭。料衫上、舞红都变。宿酒醒时嘶骑晓，记绿杨残月江南岸。春去也，杜鹃唤。",
      "缃桃谢后歌尘散。枉逢人寻消问息，断鸿难倩。辜负萧娘临歧语，薄命累侬书剑。更休赋、梨花秋苑。凉到天涯双鬓影，笑西风也自飘零惯。又吹落，碧云片。"
    ]
  },
  {
    "id": "adcfe4db8a6ab57ea924a1ac9a687d5c",
    "title": "选冠子赠韦伯谦学使",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "花国呼莺，木天栖凤，风流跌宕如许。烟峤千重，星轺万里，小憩瘴云深处。闻道璇闺，吟鸾有伴，分得笔端眉妩。怪添香、少个清娱，多恐回文寄与。",
      "镇此际、塞管秋声，宫袍春色，回首东华尘土。网罢珊霞，归依珂月，留作黑头公辅。谁怜破帽，天涯才退，江淹别怀凄苦。待相逢、燕市酒边，剪烛话黔山雨。"
    ]
  },
  {
    "id": "adcfe4db8a6ab57e4eb0d1e60f26afaa",
    "title": "声声慢·秋声，用蒋竹山体",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "雁外关河，蛩边院宇，和思念领略秋声。残照霜芜，疏林尚剩蝉声。流年暗中偷换，漫催成一片砧声。龙城远，想西风铁马，鼓角边声。",
      "回首故园三径，记松阴暝翠，夜涌涛声。老屋灯幽，等闲抛却书声。天涯独欹倦枕，把闲愁分付江声。愁未了，上吴船，又听雨声。"
    ]
  },
  {
    "id": "adcfe4db8a6ab57e90bdbd829b6c9522",
    "title": "满江红",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "天际孤云，比倦客、心情更懒。镇霜娥、夜鸣刀尺，翠芜催剪。秋色西来砧杵急，春明北望觚棱远。只难忘、江上旧鸥盟，蘋花晚。",
      "题柱志，成依黯。登楼赋，添悽惋。又黄花开到，天涯池馆。待送孤鸿鬼雪碛，曾骑匹马穿云栈。问秋心、一片在谁家，吹芦管。"
    ]
  },
  {
    "id": "adcfe4db8a6ab57e90bdbd82f75ea232",
    "title": "满江红",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "斗大孤城，经几度、英雄血战。都付与、边城拥戟，野花缠箭。洗马寒江波万顷，栖鸦坏堞云千片。对西风、有客赋登楼，同王粲。",
      "飞鸟外，苍烟淡。斜照里，青芜暗。记小车山路，冷枫红遍。桂树空成招隐句，榆关未了封侯愿。到而今、辜负虎钤篇，龙泉剑。"
    ]
  },
  {
    "id": "adcfe4db8a6ab57ebe674f7b17b5379e",
    "title": "阑干万里心",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "吹箫载酒少年游。曾倚江南苏小楼。憔悴天涯不自由。",
      "怕凝眸。送尽征鸿字字愁。"
    ]
  },
  {
    "id": "adcfe4db8a6ab57e679e37269fe081c0",
    "title": "露华寄余芷丞京邸",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "丰台唤酒，记红揎舞袖，翠揾啼罗。花天梦影，三生曾伴春婆。赢得年时笛语，带别愁、飘满烟萝。都付与马头星月，雁底关河。",
      "金门镇怜倦客，算沈腰潘鬓，宫羽消磨。入时深浅，料应难画双蛾。紫陌冷尘飞处，听西风、又颤铃骡。秋到也，莼鲈归兴若何。"
    ]
  },
  {
    "id": "adcfe4db8a6ab57ec84b577568d81a0e",
    "title": "沁园春·美人发",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "忉利情天，华鬘小劫，芳名玉娘。正翠冠覆额，十三年纪，红窗拥髻，千万思量。蝉翼双笼，螺鬟半亸，料比伊家锦瑟长。销魂处，有盘鸦旧影，堕马新妆。",
      "洗头曾乞琼浆。便梦里巫云也自香。记镜悰晨印，梳凭橘婢，钿盟宵践，剪付檀郎。帕带愁遮，钗逢笑颤，端正风流总断肠。心应恨，恨秋来潘鬓，容易成霜。"
    ]
  },
  {
    "id": "adcfe4db8a6ab57ec84b5775a91ba5a2",
    "title": "沁园春·美人发",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "豆蔻含芳，槟榔吐腻，天然俊生。记轻吮鸾毫，修将眉史，细研鸡舌，诵罢心经。樱小藏愁，葱尖掩笑，软语商量侬惯听。相偎久，见红吟有韵，碧唾无声。",
      "尊边低唱销凝。又艳曲新翻点绛唇。正酒晕留涡，堤防客觑，脂香带沫，侥幸郎吞。夜月吹箫，春风试茗，一点相思画未成。难忘处，是轻盈唤马，宛转调莺。"
    ]
  },
  {
    "id": "adcfe4db8a6ab57eff70e51a1914c443",
    "title": "绮罗香·红叶",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "鹤顶秋肥，鹃心春瘦，赋笔更描寒艳。短艇吴江重见。舞枫红绽。添新恨、绛泪低弹，惊旧影、翠眉偷换。最无端、酒醒妆残，西风吹老醉时面。",
      "年芳转瞬如箭。记得移灯听雨，绿阴庭院。梦里桃花，误到武陵溪畔。便殷勤写付香沟，流不尽、人天幽怨。正销凝，水外孤村，冷霞秋一片。"
    ]
  },
  {
    "id": "adcfe4db8a6ab57e9e6f2ca49adcd0d0",
    "title": "古香慢",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "梁宽便燕，径窄妨鸳，嫩约初践。锦瑟年华，人在盛娇深院。重到水边亭，算惟有、画栏亲见。记春时旧病酒处，缃桃一树门掩。",
      "又梦雨、妆鬟零乱。事逐花残，情隔春远。蹋月无声，愁满凤箫心眼。俊语叙分携，悔当日、芳鬋浪剪。倚银屏，定难遣、从来恩怨。"
    ]
  },
  {
    "id": "adcfe4db8a6ab57e248a502ff218398c",
    "title": "忆江南·梦中得一联，因填此解",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "庭院静，丝雨画阑前。小饮也拚三日醉，孤眠不耐一春寒。",
      "锦瑟惜华年。"
    ]
  },
  {
    "id": "adcfe4db8a6ab57ee2a26ec1a0b64ff4",
    "title": "三部乐重九前一日同嵩林弟作",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "君问重阳，只隔着暮云，一层残照。夜床风雨，唤醒秋魂多少。怎禁得、几度明朝，便情天嫩碧，也应愁老。江南信杳。料是断鸿迟到。",
      "安排绿蚁萸尊，紫螯菊榼，向碧山吟啸。还怕赋才减尽，被他花笑。甚西窗寻诗梦悄，更无奈、催租人恼。青衫换了，且休换、年时破帽。"
    ]
  },
  {
    "id": "adcfe4db8a6ab57e26f641de35d12fca",
    "title": "霜天晓角·梅意",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "萼绿华身，倩魂依玉京。若上寿阳妆额，毕竟是，欠些清。",
      "笛吹三四声。梦回三四更。只有水边疏影，写得出，我平生。"
    ]
  },
  {
    "id": "adcfe4db8a6ab57e997541ce82aec0cf",
    "title": "雨中花·湘中故人书至，道梅花盛开，赋此寄怀",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "谁倚江楼横玉笛。直吹到、梦寒香寂。更青凤啼空，翠虬舞夜，不管琼魂泣。",
      "印水颦妆怜独立。破一段、湘天愁碧。纸帐云低，茸窗月小，有个人相忆。"
    ]
  },
  {
    "id": "adcfe4db8a6ab57e32f343c845232e9a",
    "title": "高阳台·咏菊二首",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "倚袖天寒，卷帘人瘦，冷云正拥啼妆。金缕歌残，谁怜旧日萧娘。挑灯欲写西风怨，奈花边、影事全荒。尽思量。负了柔乡，换了愁乡。",
      "芳心死到春前蝶，问东园梦醒，几度炎凉。藓砌蛛网，断魂空锁唐昌。广寒宫树都摇落，剩人问、百感幽香。峭亭塘。一尺秋涛，一寸秋霜。"
    ]
  },
  {
    "id": "adcfe4db8a6ab57e32f343c8665d7f2c",
    "title": "高阳台·咏菊二首",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "浅靥欺霜，低魂诉月，睡余云鬓犹松。却忆年时，翠微高处携筇。杜娘身世真休说，倚银屏、惯听秋风。最匆匆。绿艳红娇，酒醒无踪。",
      "枯禅证后秋如海，甚愁根未断，色淡香浓。冷到花心，情天万感都空。横波漫照三生影，写飘零、付与惊鸿。镇惺忪。吟遍瑶阶，梦遍璇宫。"
    ]
  },
  {
    "id": "adcfe4db8a6ab57e7cf915441f7b472a",
    "title": "迈陂塘臈杪赴都，留别嵩林六弟",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "甚西窗、红摇短烛，销成别泪如许。谢塘春草和愁冷，残梦半痕留住。萍踪苦。还赖是、秋风吹向圆波聚。移镫觅句。记肩凸鏖诗，拳凹斗酒，同写醉时语。",
      "湘皋雁，北雪南云几度。筝弦旧怨弹与。谁将一寸天涯月，分照两边离绪。君记取。要修到三生，尚听联床雨。从今细数。问水驿帆孤，山城骑远，多少断魂处。"
    ]
  },
  {
    "id": "adcfe4db8a6ab57e8d41f387484bce52",
    "title": "西江月",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "瓶畔丝牵玉虎，篝边被换金猊。看他月上小窗儿。一桁茜纱如水。",
      "天角故人瘦损，绿琴梦远湘湄。冷吟心事鹤应知。守定梅花无睡。"
    ]
  },
  {
    "id": "adcfe4db8a6ab57e679eda5e52c7cdf4",
    "title": "云屏暖",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "乱山孤骑，危楼暝角，暮天如画。问酒前村，旗影冻云低亚。吟魂潇洒。定绕遍谁家鸳瓦。天涯客，荒寒赋笔，俊怀慵写。",
      "依约胭脂坡下。更红炉熨晓，翠尊消夜。典尽貂裘，空记年时游冶。风醒雪醉，又看到梅花开也。还暗惹，一点相思随马。"
    ]
  },
  {
    "id": "adcfe4db8a6ab57e5bfdfca4c743bc1e",
    "title": "月华清",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "满马吴霜，半床燕月，貂裘万里曾拥。笛里关山，禁得几回迎送。甚飘零、负了莼汀，怕不免、冷鸥相讽。谁共。正晓风江岸，绿杨无缝。",
      "回首秦楼么凤。漫桃叶辞津，梅花别陇。拟把孤愁，说与玉箫休弄。只输他、候馆鸡声，又唤醒、十年秋梦。寒重。渐烟村一角，远钟催动。"
    ]
  },
  {
    "id": "adcfe4db8a6ab57e8812945050c8a7f4",
    "title": "一萼红·红梅二首",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "翠苔边。甚冷红万点，先为破春悭。月地调脂，霞天拥髻，真妃昨试还丹。似二月、江南问酒，指荒村、犹当杏花看。最是销凝，啼妆印水，绝代婵娟。",
      "飞上寿阳宫额，又娇黄半褪，暗补香瘢。玉颊笼潮，冰须亸泪，醉时应倚吟肩。还怕误、阮郎归后，问移家、几日到孤山。莫逐古溪桃雨，流向人间。"
    ]
  },
  {
    "id": "adcfe4db8a6ab57e88129450ec99ab54",
    "title": "一萼红·红梅二首",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "解明珰。正湘妃倚醉，换了绿罗裳。绀唾弹冰，绛潮拥月，等闲偷泄春光。有多少、姹红犹冷，借琼枝、擎出返魂香。天上梨花，江南桃叶，尽意端相。",
      "还似貂裘走马，向胭脂坡下，乍认凝妆。蜡泪秋残，鹃心春小，误他几度寻芳。问谁倚、高楼玉笛，把碎霞、吹满水云乡。料得守砂句漏，鹤老丹荒。"
    ]
  },
  {
    "id": "adcfe4db8a6ab57ecc06b78f0f4ed703",
    "title": "惜红衣·黔山遇雪即景，有怀",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "射虎功名，呼鹰意气，壮怀都左。絮帽茸裘，吟魂乱山锁。芦沟立马，还记得、年时双鬓曾亸。何处酒家，指篱根灯火。",
      "紫琴断韵，翠被凄香，销凝正无那。江梅几点残雪，带愁堕。漫惹梨花梦影，化作晓云千朵。料玉楼横笛，有个冻鬟招我。"
    ]
  },
  {
    "id": "adcfe4db8a6ab57e8360ac1b1eb361b5",
    "title": "内家妆忆梅",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "倩魂低颤水，阑干影、惊被冻云封。正湘妃蛟脊，偷描淡妩，海仙凤尾，遣探芳丛。悄吟处，敲诗红烛冷，酹酒碧尊空。竹里春愁，暗蟾悽惋，苔边秋梦，病鹤惺忪。",
      "湖桥分锦路，销凝久，画角吹怨东风。曾伴斜楼倚笛，窄径扶筇。又日暮天寒，窗前翠袖，曲终人远，江上青峰。纵有何郎词笔，别后都慵。"
    ]
  },
  {
    "id": "adcfe4db8a6ab57e106bf95380d36086",
    "title": "江城梅花引·用陈西麓原韵",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "筝篷殢雨夜萧萧。带归潮。送兰桡。一角红楼，吹断紫云箫。绣被焚香心事懒，愁不语，剪春灯，梦影飘。",
      "知侬魂从何处销。吟鸾天际招。恨也恨也眉间恨，付与谁描。长使相思，短是可怜宵。自别江南才几日，春又到，水边亭，花外桥。"
    ]
  },
  {
    "id": "adcfe4db8a6ab57e3d5dc132fb716f2e",
    "title": "卖花声",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "竹外一枝斜。凉透纹纱。晓风吹梦堕天涯。输与胎仙眠未醒，抱月偎霞。",
      "芳讯到林家。幽思偏赊。南楼倚笛鬓先华。解道暗香疏影句，不负梅花。"
    ]
  },
  {
    "id": "adcfe4db8a6ab57e79ba5d5dc6226836",
    "title": "双头莲除夕靖州作",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "马足鸡声，便忘却人间，匆匆甲子。灯亭爆市。向暗里唤醒，倦游心事。闲对绿酒红炉，正霜寒如水。还料是。梦醒江南，梅花夜深无睡。",
      "算只骚客多情，向尊前犹恋，冷吟滋味。花明柳脆。怕从此不肯，伴侬憔悴。漫把一箭年芳，付天涯孤骑。凭检理。半箧红词，春愁又起。"
    ]
  },
  {
    "id": "adcfe4db8a6ab57ed5cf24b179b5a842",
    "title": "相见欢",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "水亭残雪连空。月如弓。添个骑驴人在冻云中。",
      "吹玉笛。落瑶砌。又匆匆。只有梅花全不忆东风。"
    ]
  },
  {
    "id": "adcfe4db8a6ab57ecd5ed317435bd2d7",
    "title": "忆旧游·山中访梅，悄然动美人迟暮之感",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "甚霜低碍树，月暗围潮，催出黄昏。么凤都难觅，只年时病鹤，苦抱篱根。梨花片云摇绿，春到梦先温。有端正窥窗，轻盈照水，数点愁痕。",
      "兰因。共无据，倩玉笛凄凉，唤醒芳魂。立马销凝处，记苔边老屋，竹外孤村。东风又吹影事，愁老萼华身。漫赢得、相思空山，翠羽啼一春。"
    ]
  },
  {
    "id": "adcfe4db8a6ab57ed6304c1c16eccf8f",
    "title": "莺啼序·春雪",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "蓬山片云缥缈，有璇台十二。是几度、谪堕尘边，玉京谁念仙子。问如此匆匆，瞒却春归，何苦迎春至。怎知伊、不把情根，种来人世。缟袂吹笙，银屏解佩，错认华鬘坠。料舞破骊宫，上界羽衣惊碎。只难忘、瑶天净果，道色相、而今空矣。蓦催成，一霎昙花，三生流水。便教真个，粉琢琼雕，也有时憔悴。漫回首、凤城夜市。",
      "镇常酒熟羔肥，销金帐里。瞥然换了，冷吟间醉。断桥南岸凄凉月，向宵深梅花睡。干卿甚事，替他多少春魂，洗出翠天红地。天涯海角，惯受飘零，与侬无异。留得影事模糊，还为落英吹泪。空山鹤梦醒来未。休话尧时，万古荒寒意。人间又写伤春字，最无端、酿作愁滋味。剧怜门掩春深，高卧袁安，此时初起。"
    ]
  },
  {
    "id": "adcfe4db8a6ab57e85e19c30c03941f7",
    "title": "三姝媚用王碧山原韵",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "舞枫红半绽。甚飘零和他，旧鸥新雁。短蜡低篷，又银筝脆语，写成依黯。一段愁烟，镇迷却、白蘋芳苑。试检青衫，洗向寒江，泪痕都减。",
      "今夜沙平水浅。恨数叠蛮山，便同天远。料得西楼照离悰，还有素蟾幽婉。萍絮生涯，翻累到、高堂心眼。只恐莼香秋浦，归来定晚。"
    ]
  },
  {
    "id": "adcfe4db8a6ab57ea18cd113ffa7c49a",
    "title": "玉蝴蝶·蛮江听雨，拥被无眠，追溯欢尘，怅然赋此",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "江上低篷，听雪青衫，断泪飘向芦窠。抱瑟空弹，古怨诉与湘娥。怎禁他、夜来风雨，才信有客里关河。拥云螺、五湖归雁，又带愁过。",
      "消磨。旧欢影事，凉筝水阁。倚扇传歌。门掩黄昏，梨花庭院峭寒多。酒边词剩吟秋士，灯底梦、曾伴春婆。恨如何。相思淼淼，一箭横波。"
    ]
  },
  {
    "id": "adcfe4db8a6ab57e9f1309237c1e88c0",
    "title": "烛影摇红·江上阻风作",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "剪雨移灯，隔云呼笛船初泊。春寒迷路入芦窠，赚得秋声作。仿佛吴娘弦索。酒醒时、残筝小阁。离烟怨水，写付琴心，教人瘦却。",
      "魂断随潮，江南无处寻花落。凤楼今夜听东风，应是孤衾薄。负了桃根嫩约。认归帆、几回定错。旧欢梦里，新恨眉头，故人天角。"
    ]
  },
  {
    "id": "adcfe4db8a6ab57eec39ee88470047b4",
    "title": "湘月遇周意皆于朗江舟次，谈春明旧游，感赋",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "玉骢去后，怅缃桃万树，不系春影。望断仙蓬，把别泪、分付紫箫吹尽。倚扇评诗，认旗沽酒，往事休重省。与君俱是，人天飘泊无准。",
      "谁料听雨江湖，鸥边对话，只伤心还剩。剪烛船窗，便尽有、数点啼红都冷。吴市吟秋，燕台赋晓，减了年前俊。相看一笑，恍然旧梦初醒。"
    ]
  },
  {
    "id": "adcfe4db8a6ab57e97b5b8da397d7ba7",
    "title": "满庭芳",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "港窄瞒鸥，堤宽信马，湘湾暝渡曾呼。渔榔四起，潮尾送凉初。听惯篷窗夜雨，灯边影、也恋江湖。难忘是，系情烟柳，唤梦风蒲。",
      "年芳飘泊尽，清愁泛剡，嫩约寻吴。向蘋洲，吹笛旧泪都枯。怕负春来桃叶，相思处、不为莼鲈。还须待，移船海上，天地一琴孤。"
    ]
  },
  {
    "id": "adcfe4db8a6ab57eaf55edb20667baff",
    "title": "莺啼序·檃栝兰亭序",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "永和九年癸丑，正暮春天气。修禊事、因集兰亭，群贤少长咸至。有修竹、崇山曲水，流觞列坐清湍次。又何须弦管，始堪叙幽思。宇宙甚宽，骋怀游目，信赏心乐事。念吾辈、随分周旋，相与俯仰一世。或晤言、室庐之内，或放浪、形骸之外。要其间、静躁殊途，悲欢同致。当其自得，内顾欣然，不知老将至。",
      "迨他日、所之既倦，情随事改。一转瞬间，迹皆陈矣。荣枯通塞，终归于尽，时移境变犹嗟悼，况千秋万岁都无几。死生事大，昔人兴感之由，只今若合符契。临文嘅往，难喻诸怀，每不能自已。固亦知彭殇悉妄，修短难言，以后视今，由视昔尔。委心随化，斯诚妙旨。同时所述皆足录，料尊前、怀抱初无异。后人追溯芳踪，应览遗文，悠然感此。"
    ]
  },
  {
    "id": "adcfe4db8a6ab57ed888854e5273239b",
    "title": "哨遍·檃栝鲍明远芜城赋",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "迤逦古原，北走雁门，南抵苍梧野。有漕渠，更轴以昆冈。对重江复关相亚。当盛时、曾闻沸天歌吹，钿车士女争游冶。看袤广三坟，格高五岳，崇干峻堞云遮。算芜城自古帝王家。况盐井铜山竞豪奢。五百余年，固护几扃，精妍士马。嗟。剖豆分瓜。",
      "离宫转瞬剩栖鸦。山鬼啼秋雨，霜飙夜吼惊砂。镇伏虎餐肤，肌鹰厉吻，黄埃白草秋潇洒。问镜槛银扃，璇渊碧树，如今鲜有存者。祇凝思寂听增悲咤。叹金屋名哇旧娇姹。已春魂、飘尽烟麝。兰心玉貌豆舍，骨冷腥尘下。抽琴命操，怨歌凄苦，为把沧桑细写。甚千龄万代休言，又边风、城上寒也。"
    ]
  },
  {
    "id": "adcfe4db8a6ab57e64020f5f69a63df7",
    "title": "无弦琴本名怨朱弦，王世贞自度曲。因用其体以檃栝归去来辞",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "指斜川、归去来兮。形役徒劳，既往难追。短艇轻扬，迷途未远，飘风习习吹衣。载瞻衡宇，晨星熹微，稚子欢迓柴扉。纵荒他三径，菊意松情，犹自依依。时向东皋舒啸，却倚南窗寄傲，一醉休辞。况园小还堪日涉，真趣谁知。",
      "问遑遑意欲何之。矫首遐观，鸟倦云迟。请息交游，莫忘情话，世应与我相遗。琴书足乐，富贵难期。农父又告春归。便或乘烟舸，或命巾车，访岫寻溪。且喜物情皆畅，更感吾生易尽，倚杖吟诗。聊乘化、乐夫天命，余复奚疑。"
    ]
  },
  {
    "id": "adcfe4db8a6ab57ea71deae8c97122cd",
    "title": "玉烛新檃栝杜子美佳人诗",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "佳人颜似玉。问因甚幽居，乱云空谷。自言身本良家子，零落今依草木。",
      "关中回首，已丧乱、难收骨肉。休更论、贵极王侯，人间事如风烛。",
      "更怜嫁得萧郎，又纨扇恩疏，彩鸾孤宿。婵娟夜哭。",
      "教侍婢、卖尽明珠一斛。牵萝补屋。漫采柏、终朝盈掬。",
      "谁念取翠袖盈盈，天寒倚竹。"
    ]
  },
  {
    "id": "adcfe4db8a6ab57e57c3d1e2ad20cc6e",
    "title": "瑞鹤仙·杏花时节，人在江南，春雨乍晴，暮寒犹峭。制此词，向湖桥酒楼歌之",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "卖花声过否。掩屏山、峭寒初逗。笙囊嫩苔绣。倩琼箫吹彻，小梅春透。旗亭坐彀。更慵向江南问酒。又怎知、昨夜东风，有个倚楼人瘦。",
      "前度调鹦院窄，斗鸭塘宽，几番携手。芳期漫数，相逢在、燕归后。判残红飘泪，暗黄侵鬓，愁似绿杨依旧。约甚时同剪春镫，雨窗荐韭。"
    ]
  },
  {
    "id": "adcfe4db8a6ab57e7093d139b065dedb",
    "title": "醉太平",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "眉烟一棱。脸霞一层。花边梦不分明。倩莺啼唤醒。",
      "新恩旧恩。深盟浅盟。因循过了青春。问而今怎生。"
    ]
  },
  {
    "id": "adcfe4db8a6ab57e9c70a6d8d29dbf64",
    "title": "踏莎行",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "浅碧窗疏，深红路隐。传来燕子归期近。和烟和雨画池台，笛声不唤垂杨醒。",
      "卯酒初酣，午妆还靓。卖花人说春寒紧。梦无寻处只瞢腾，一鹃啼断楼阴暝。"
    ]
  },
  {
    "id": "adcfe4db8a6ab57ee1506dd5aefeecf7",
    "title": "百字令题长沙曾贞女事，步芷澄原均",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "梧宫冷月，把秋心锁住，几重帘幕。写韵生涯残本在，肯负文箫旧约。倚竹天寒，牵萝地悄，翠袖盈盈薄。蓝桥断了，琼浆那日曾酌。",
      "谁怜一曲横塘，风波来往，不信菱枝弱。唤起湘娥深夜语，仿佛云和响作。镜仄鸾愁，弦幺鹄怨，别梦迷苍壑。谱成彤史，璇闺芬烈如昨。"
    ]
  },
  {
    "id": "adcfe4db8a6ab57ee692b4b3010570d7",
    "title": "满江红·题秦淮画舫录",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "丁字帘前，重指点、六朝镫火。凭唤起、旧家莺燕，红酣翠妥。梦雨秋迷桃叶渡，情波夜定莲花座。便修成、仙佛也生愁，双眉锁。",
      "扶不住，云鬘亸。逃不过，霜豪涴。怕神丝被冷，茜盟都左。写到脂痕湘管在，证完口业泥犁可。约英雄、儿女共逃禅，蒲团坐。"
    ]
  },
  {
    "id": "adcfe4db8a6ab57ee692b4b39fa6e14a",
    "title": "满江红·题秦淮画舫录",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "尺八琼箫，算不与、莺花堕劫，尽分付、才人笔底，春魂飘瞥。词客有灵应识我，书生薄命真同妾。把鬓丝、禅榻旧心情，和君说。谢娘院，鸳尘歇。",
      "秋娘渡，鸥波咽。剩青溪隔雨，红桥支月。忏泪无功聊忏梦，伤春已误还伤别。记秦淮、水榭上镫时，筝船发。"
    ]
  },
  {
    "id": "adcfe4db8a6ab57ef02891a46014dbaf",
    "title": "采桑子",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "缃桃花下留春住，春又忽忽。嫩翠憨红。消得帘钩昨夜风。",
      "楼阴压梦无寻处，闲了游骢。冷了吟。蜂。险被春愁误煞侬。"
    ]
  },
  {
    "id": "adcfe4db8a6ab57ee265581947edf756",
    "title": "菩萨鬘",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "玉{竹/氐}响动文窗锁。郎来故傍红鹦坐。贪看碧桃花。险些忘却他。",
      "梦嫌帘路窄。春影层层隔。侬自要销魂。嫩寒深闭门。"
    ]
  },
  {
    "id": "adcfe4db8a6ab57e3d5dc132e2c91972",
    "title": "卖花声",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "深锁一重门。翠被慵熏。病来和梦说温存。不识红鹃窗外语，忘了残春。",
      "唤起倚阑人。尖裹罗巾。东风小别替伤神。悄地缃桃花下站，独自黄昏。"
    ]
  },
  {
    "id": "adcfe4db8a6ab57e479cb387d960eb5c",
    "title": "大酺",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "怪惜春词，悲秋赋，毫端写得无据。君归仍是客，尽瘦鹃啼遍，故山何许。惨绿华年，悼红芳泪，谁念京尘行旅。俊游侬亦倦，把悟后风光，玉箫吹去。但记取今宵，幽坊月暗，剪镫人语。香骢门外驻。",
      "惊飘泊、一例花辞树。漫回首、凤城楼阁，影事瞢腾，隔花便隔人天路。恨旗亭那角，偏遮断、梦来寻处。还剩维摩旧侣。病榻茶烟，定了禅心泥絮。者回又伤迟暮。"
    ]
  },
  {
    "id": "adcfe4db8a6ab57e5f2bf63b6dd720d1",
    "title": "忆旧游·申浦访雪，贞校书闻已玉容有主，赋此寄何诗孙",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "向银缸唤酒，锦瑟裁诗，万感依前。绿叶成阴早，算寻春有例，又误樊川。凌波旧鸾辞袜，湘梦悄难圆。负一镜芳悰，一镫茜影，一箭华年。",
      "丁帘。隔春远，料嫁后云英，瘦损谁怜。寄语君翻慰，胜青琴吊月，紫玉埋烟。闹红单舸何处，吹笛嫩凉天。听唱到吴娘，潇潇暮雨来系船。"
    ]
  },
  {
    "id": "adcfe4db8a6ab57e680c038ad3d07b99",
    "title": "水调歌头·青溪小住，画桨迎潮，制此词，倚楫而歌之。如向廿四桥头闻箫声隐隐也",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "曾过江山否，烟雨怕登临。六朝残梦何处，鸥影卧秋深。多少龙蟠虎踞，多少莺啼燕语，流水杳难寻。湖为莫愁好，一碧到如今。",
      "台倚凤，洲呼鹭，峭寒侵。消他几度斜照，换尽绿杨阴。可惜江山千古，输与红箫尺八，不付劫灰沈。四百画桥月，依旧荡波心。"
    ]
  },
  {
    "id": "adcfe4db8a6ab57e20f44d318fe95a51",
    "title": "高阳台·题李右橙汉皋怨词，用小长芦咏叶元礼事原均",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "镜屉抽尘，钿扉掩月，谢娘庭院苔深。那角红墙，层层隔断春阴。帘波织得愁如海，更无端、添个冤禽。悄难禁。憔悴文园，病雨秋衾。",
      "妆楼几度斜阳，换甚湘天锁恨，一碧沈沈。翠槛惊鸿，依前照影江浔。瑶徽待写芳皋怨，又西风、冷到琴心。镇愁吟。画里重看，梦里重寻。"
    ]
  },
  {
    "id": "adcfe4db8a6ab57e69498e8b2b5244bb",
    "title": "齐天乐·为王种㮙题美人画幅",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "绯罗坊畔东风紧，脸霞偏又吹聚。小卓蛟丝，高楼凤竹，约略钗光如许。管城春雨。写一段湘天，二分愁绪。淡拥螺山，翠痕争向笔尖舞。",
      "罗巾此时慵裹，让弯环月子，偷学眉妩。酒后横陈，镫边侧看，犹胜玉颜尘土。箫台梦苦。怕泪涴秋奁，坏妆难补。只隔些花，春魂听欲语。"
    ]
  },
  {
    "id": "adcfe4db8a6ab57ec19ad894c356e19a",
    "title": "贺新凉立秋",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "赋就梧宫未。镇销凝、刺桐庭院，嫩寒如水。中有悲秋湖海客，梦与碧云无际。把一段、湘魂唤起。回首西园芳宴杳，怪金尊、早换炎凉味。人正在，瘦蕉底。",
      "镜鸾昨夜微尘翳。算输他、珧窗旧扇，伴侬憔悴。知否江南歌白纻，落叶长干十里。写半幅吴笺悄寄。听遍霜钟初入定，道而今、不恨秋声矣。应冷尽，惜花意。"
    ]
  },
  {
    "id": "adcfe4db8a6ab57e9764e1811f41f50c",
    "title": "水调歌头·赐闲湖有烟柳数株，每当蘋飙告凄，不能无蕉萃迷离之绪，斜照无语，微波可怜，话春梦而已，阑写秋痕而弥瘦，红桥翠槛，渺渺兮余怀也",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "依约白门路，吹透玉箫凉。阑干卐字曾倚，秋影压波荒。忆自湘麋瘦损，谁把画桥疏柳，愁得者般黄。流水送蝉语，容易又斜阳。",
      "灵和殿，章华苑，永丰坊。而今休问张绪，休问杜秋娘。堤上香骢何处，有个卷帘人待，烟雨悄相望。界破一条绿，无梦到红墙。"
    ]
  },
  {
    "id": "adcfe4db8a6ab57ee3eac118db4fb57d",
    "title": "唐多令·由湘湾泛舟归里",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "蝉咽水亭幽。帆迟为雨留。做凉波、催送行舟。一笛吹来枫叶响，人正倚、隔江楼。",
      "芳事梦中休。筝船几度游。许多情、拚付残秋。渺渺相思愁岁晚，凭唤起、旧盟鸥。"
    ]
  },
  {
    "id": "adcfe4db8a6ab57e8e9bed3ea0a66023",
    "title": "浣溪纱",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "彩凤孤飞去未还。刺桐花下掩朱关。旧巢秋冷碧云端。",
      "金锁忏来曾此夕，玉箫吹到是何年。丹山梦在有无间。"
    ]
  },
  {
    "id": "adcfe4db8a6ab57ec242c914e6957e49",
    "title": "霜叶飞悼王芷䑳，用玉田集中韵",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "紫箫吹杳。湖桥路，者回惊换烟草。小山桂隐漫重招，奈故人怀抱。记几度、斜街月晓。逢君不分今生早。趁胜流星聚，惯驱使青春，年时醉语堪笑。",
      "谁念归也无价，瘦鹃声里，蹇驴空蹋残照。便骑笙鹤上瑶天，带软红多少。还怕是、鬓丝催老。玉楼先有秋风到。休再问、黄垆酒阵，花围梦都荒了。"
    ]
  },
  {
    "id": "adcfe4db8a6ab57e736eb76225abd25a",
    "title": "忆旧游",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "正新凉款蝶，旧韵抛蝉，画稿添修。冶思销磨尽，向湖桥唤酒，此意悠悠。帘阴悄垂细雨，无处问妆楼。怕路仄红廧，波平翠槛，望损湘眸。",
      "孤舟。泊江岸，听断雁筝弦，似诉漂流。因甚芳悰减，剩题笺桂馆，谱笛蘋洲。楚衣待将荷剪，零落一身秋。又到了重阳，黄花满地都是愁。"
    ]
  },
  {
    "id": "adcfe4db8a6ab57ed8fb2b3c932a2bb2",
    "title": "高阳台·剪秋巢分咏秋声，得雁声",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "暝夜敲窗，凉波戛橹，嫩寒先到无舲。几度筝篷，如何绿鬓都星。晓风残月添吟伴，问者边、多少长亭。又催成、江北江南，烟雨冥冥。",
      "游踪悔被霜期误，向关河唤梦，冷颤镫青。水叠云重，苍茫写上诗屏。天涯无欠秋声处，最可怜、偏是湘棂。酒初醒、一带妆楼，有个人听。"
    ]
  },
  {
    "id": "adcfe4db8a6ab57edac8d418a2b5db15",
    "title": "南乡子·雄溪九日",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "人影瘦于秋。和雨和风共一楼。难得尊前开口笑，都休。醉把黄花插满头。",
      "佳节尚淹留。听雁青篷昨夜舟。重向东篱寻旧梦，悠悠。病蝶寒螀各自愁。"
    ]
  },
  {
    "id": "adcfe4db8a6ab57edc7560390c9647ee",
    "title": "国香",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "步冷秋尘。又晓风波路，鹅管吹春。曾来水仙王庙，箫鼓迎神。珍重年时影事，剩湘天、一碧如云。飘零夜郎远，倚醉相看，都是愁身。",
      "灵皋回首处，算梨花成梦，桃叶移根。冰消翠薄，犹带那日啼痕。重剪残镫话雨，似江南、花落逢君。芳悰感迟暮，听雪山楼，坐拥凉衾。"
    ]
  },
  {
    "id": "adcfe4db8a6ab57e76b3fe18fb5ef2e1",
    "title": "西子妆慢纪梦",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "狸梦侵凉，凤音传恨，人坐隔花窗户。秋星夜夜伴凭栏，悄相思、嫩寒波路。青鸾讯阻。怕珠海、孤帆难渡。话离悰、正仙蓬挂月，鬼桃吹雨。",
      "幽盟误。舞罢霓裳，飘泊都如羽。一镫摇碧出楼阴，认璇宫、那时烟树。箫台别苦。弹泪到、千红深处。劝侬归，似说花天无主。"
    ]
  },
  {
    "id": "adcfe4db8a6ab57e4457ef39f061b15b",
    "title": "木兰花慢·芷澄道兄重遇榕城，又将别矣。赋此词见赠，因用原韵聊一继声，水市秋空，山楼岁晚，鸥边话雨，雁外呼云，向凉枫暝竹中倚而歌之，益𪄿为怀抱也",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "江湖风味惯，联旧社，蟹初肥。把泛剡清愁，吟湘断韵，写到烟堤。鞭丝。竹王祠下，算青山未似酒人稀。关月夜吹笛去，海云秋送帆归。年时。",
      "茅店感闻鸡。才换芰荷衣。趁佛火经声，仙尘梦影，小赋幽栖。马蹄。又敲黄叶，指天涯一半是斜晖。明日钓船开也，冷枫红尽渔矶。"
    ]
  },
  {
    "id": "adcfe4db8a6ab57e4457ef39f91ec5d8",
    "title": "木兰花慢·芷澄道兄重遇榕城，又将别矣。赋此词见赠，因用原韵聊一继声，水市秋空，山楼岁晚，鸥边话雨，雁外呼云，向凉枫暝竹中倚而歌之，益𪄿为怀抱也",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "仙萍红不定，分一道，海云肥。向篷背呼镫，篱腰问酒，小立江堤。蛮溪。夜阑话雨，说京华别后尺书稀。莼菜寻驴信阻，梅花跨蝶人归。它时。",
      "紫陌听鸣鸡。应更换春衣。料戛想珂风，敲词璧月，禁树堪栖。相思。待吟秋句，怕蓬山无梦到斜晖。寄语丰台俊侣，而今醉卧苔矶。"
    ]
  },
  {
    "id": "adcfe4db8a6ab57e4457ef39cb856119",
    "title": "木兰花慢·芷澄道兄重遇榕城，又将别矣。赋此词见赠，因用原韵聊一继声，水市秋空，山楼岁晚，鸥边话雨，雁外呼云，向凉枫暝竹中倚而歌之，益𪄿为怀抱也",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "维摩禅榻畔，花雨瘦，药烟肥。正落月屏遮，停云馆闭，望远潮堤。一枝。忽传瑶讯，说江南梅影近都稀。天外有天客到，梦中如梦春归。何时。",
      "竹兔杉鸡。邀俊侣著初衣。又款碧鸥盟，游红蝶约，写向羁栖。蓬莱。散仙飘泊，泊故山兜率但斜晖。换却珠宫雪舞，依前缉钓蘋矶。"
    ]
  },
  {
    "id": "adcfe4db8a6ab57e109fecdb4b788ec7",
    "title": "古香慢忆桂词，用吴梦窗原韵",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "身云冷麝，眉月暗蟾，堕盟湘浦。镜拥啼妆，愁照凉波欲暮。托命向西风，奈上界、残霓断羽。甚广寒旧树摇落，璇妃身世尤苦。",
      "记曾问、花天深处。一碧秋魂，飘泊谁主。百感幽香，肯被点红误。倚醉话无憀，怕容易、仙翘颤露。寄瑶华，怅今夜、小山微雨。"
    ]
  },
  {
    "id": "adcfe4db8a6ab57e5a2383a7d8fa5e07",
    "title": "丹凤吟忆凤词，用张蜕岩原韵",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "落枝啼鸟。记窥树惺忪，翠鬟犹小。绿泪弹多，不似蓬山春笑。水边峭寒篱落，倚东风玉人愁晓。欲寄相思，金沙路远，鬲碧云多少。",
      "念海仙、魂挂断霞杪。月下人归，鸾讯探悄。茜雪孤飞冷，说旧巢香绕。花天漫寻影事，被红箫尽情吹了。怕到罗浮梦醒，一声声都杳。"
    ]
  },
  {
    "id": "adcfe4db8a6ab57efac335dcb1e638ff",
    "title": "浪淘沙·水仙",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "弱水唤灵帆。讯杳青鸾。五铢衣薄怯凭栏。昨夜海山风露气，凉透双鬟。",
      "波路碧如烟。罗袜生寒。点尘红不到湘天。一朵仙云飘欲起，偏堕人间。"
    ]
  },
  {
    "id": "adcfe4db8a6ab57e6cc5ddc018d6b329",
    "title": "金缕曲·戊寅元夕",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "蓦地东风起。又催成、最无聊赖，困人天气。年去年来都休问，但以愁为甲子。应付与冷吟闲醉。天外梅花游仙梦，冻云堆、拥出春如此。尘海事，一悲喜。",
      "俊游情绪分明记。旧行春、满城箫鼓，镫楼十里。细雨轻寒江南夜，响竹敲残腊尾。有几个小门深闭。笑语沈沈春帘隔，想残妆、正倚熏笼睡。今何夕，闷而已。"
    ]
  },
  {
    "id": "adcfe4db8a6ab57eeb21203258509f18",
    "title": "沁园春·小斋开同心兰一枝，为赋此解",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "草红心耶，花素心耶，同心此兰。正倚篁幽泣，邀回露眼，窥萝靓笑，对亸风鬟。何处神君，旧家儿女，一碧湘魂欲化烟。东皇力，让灵均今日，清艳能兼。",
      "紫钗敲韵珊珊。漫分付、笼鹦说晓寒。尽捧当怨雨，矉原非效，印来香月，梦不成单。秋士年华，春人影事，从古双修福慧难。真开也，算相思北渚，称意西天。"
    ]
  },
  {
    "id": "adcfe4db8a6ab57e4334969f683ee991",
    "title": "蝶恋花",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "碧玉情人初十五。生小江南，险被春愁误。才说郎心同妾苦。心头便有郎来住。",
      "难得相逢通一语。痴立花前，占断春归路。莫倚东风吟梦雨。怕他飘尽华年去。"
    ]
  },
  {
    "id": "adcfe4db8a6ab57e3d99bbee98b874ed",
    "title": "徵招红梅",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "阑干一角天西路，乱霞中有人倚。才别焰摩宫，带二分虹气。玉颜春半醉。怕病酒、年华似水。叠叠红罗，销魂画出，南唐亭子。",
      "低唱暗香词，妆楼远、曾向花前弹泪。吹瘦十年箫，甚东风如此。山扉和梦闭。更无奈、翠禽啼起。要坚忍，今夜春寒，话绛仙身世。"
    ]
  },
  {
    "id": "adcfe4db8a6ab57e52445f0bde71afa8",
    "title": "高阳台·寄张荫庐，即用其志归赠内韵并原调，时张在白香湖",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "笛尾携凉，篷腰束暝，半江离色平分。桃叶归来，嫩红销尽湘裙。蛮山剩对孤花在，瘦东风、吹不成春。黯消魂。十载清愁，细与莺论。",
      "白湖烟水都梁月，写词仙别后，无恙吟身。话雨年华，依然酒冷镫昏。珠帘休问扬州梦，怕妆台、有个人嗔。渺停云。寻到天涯，一角楼存。"
    ]
  },
  {
    "id": "adcfe4db8a6ab57ede9658e5d5d68b9e",
    "title": "陌上花见菜花感赋",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "峭寒阑角销魂，曾记玉笙吹暖。摇梦天涯，瘦尽东风如箭。花边胡蝶飞成阵，茜色满衣初剪。算伤春、困酒年年等是，病黄生面。",
      "江南晴未稳，钿车过也，陌上人归应缓。官路斜阳，画出一程程远。几家篱落和愁闭，有个翠鬟低颤。甚迷离、催换园亭烟雨，嫩莺坐晚。"
    ]
  },
  {
    "id": "adcfe4db8a6ab57ebca79bbedce31204",
    "title": "锁窗寒春寒，用玉田体",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "浅屐敲苔，深镫剪韭，水窗还凭。归来燕子，社事和烟俱冷。似斜街、那家掩扉，卖花声里东风紧。有谁知昨夜，寒多曾倚，被鸳双忍。残粉。",
      "衫痕凝。又碧桃巷湿，绿杨天暝。春愁次第，都让小楼收尽。约海棠、今宵半开，嫩红一帘停梦等。最无端、闷了芳骢，江堤晴未稳。"
    ]
  },
  {
    "id": "adcfe4db8a6ab57ec833b5266e7dd13e",
    "title": "南浦·春水，用玉田韵",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "昨夜剪镫曾，甚和将，梦雨尽情流晓。波镜被东风，猛吹上，一尺碧云难扫。重来唤渡，文鸳不似当时小。斜照年年依样绿，锁定暮帆烟草。",
      "销魂野水无家，问残红何苦，相随未了。倒影几层楼，这阑角、可有春魂寻到。蘼芜望渺。浣纱人去江南悄。漫为愁多，思载酒天上，画船都少。"
    ]
  },
  {
    "id": "adcfe4db8a6ab57ed9811af16d13aa32",
    "title": "汉宫春·忆春明旧游",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "曾几何时，记吹花小巷，踏月斜街。醉题酒家楼上，侠气仙才。软红如雾，又玉骢、踪迹难猜。收拾起、英雄旧泪，黄金铸到丰台。",
      "因甚落魄蛮江，但书因雁误，梦与鸳乖。香名料提伊口，笛伴筝侪。春愁海样，费工夫、占得些来。侬只恨、朱帘天半，东风多事吹开。"
    ]
  },
  {
    "id": "adcfe4db8a6ab57ecd98f17a3c05b21e",
    "title": "无闷听蛙声，悄然赋此解",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "星闪浓青，风晕浅黄，山影层层压重。正一片池塘，暝愁摇动。木杪镫痕绿处，怕此夜、高楼难成梦。阑坐久，替谁唤起，嫩凉相送。篱空。",
      "答幽讽。记月黑江南，悄无人共。又听到、蛮村水田新种。暗里催春去也，算未抵、花前鹃声痛。能几日，过了清明，梅雨涨天无缝。"
    ]
  },
  {
    "id": "adcfe4db8a6ab57ea88b867101a1bb73",
    "title": "百字令·花朝日两大人携家游五榕山，渡江遇雨，小憩山侧观音阁，归，用忠雅堂体赋二词",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "讳春颇甚，被啼莺猜破，百花生日。丝雨连江寻梦去，瘦尽山眉黛色。时暖时寒，乍醒乍困，天似人无力。东风如箭，踏青今岁难必。",
      "忽然电母驱车，山灵投刺，也怕春光弃。山亦苍生相望久，用着谢家之屐。画鹢双行，香骢几队，补尽蛮天缺。一家人影，此江真与同碧。"
    ]
  },
  {
    "id": "adcfe4db8a6ab57e5c78a2b017907b54",
    "title": "百字令花朝日两大人携家游五榕山，渡江遇雨，小憩山侧观音阁，归，用忠雅堂体赋二词",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "说晴定稳，不堤防春雨，者般厮守。山色过江青已近，蓦地似和云走。峭阁盘丹，疏榕隐翠，小坐钟鱼右。烟岚万叠，忽惊笑语吹透。",
      "人疑上界鸾龙，下方难犬，拔宅今成又。眷属居然仙佛样，来向莲华稽首。花事三春，莱亲百岁，一例人天寿。湖山何幸，遭逢也算非偶。"
    ]
  },
  {
    "id": "adcfe4db8a6ab57e7093d13924c1e3d7",
    "title": "醉太平",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "朱门掩重。朱帘卷重。小楼痴立东风。悄无人伴侬。",
      "衫儿醉松。鬟儿睡松。海棠落了轻红。是愁中梦中。"
    ]
  },
  {
    "id": "adcfe4db8a6ab57e86b912026c7b1a89",
    "title": "虞美人",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "情波碧了来时路。生送华年去。元坛仙子旧垂髫。别后也应吹会上清箫。",
      "瑶天风露秋如海。有个高楼在。红阑卐字月当中。不识夜寒清倚更谁同。"
    ]
  },
  {
    "id": "adcfe4db8a6ab57e338dcb945b68ad01",
    "title": "湘春夜月二月十五夜月",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "甚今宵。凭空唤起无聊。肯把半角高楼，守得这般牢。休说一春难遇，便百年几个，月夕花朝。怕东风暗到，广寒宫里，桂长愁苗。",
      "雨丝飘后，洗成嫩碧，玉宇迢迢。知是那家庭院，有小鬟吹笛，劝客魂销。魂销亦福，愿年年此夜相遭。真不睡，让镫痕似水，花光若雾，酒思如潮。"
    ]
  },
  {
    "id": "adcfe4db8a6ab57e338dcb94f333e9f2",
    "title": "湘春夜月二月十五夜月",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "记前宵。也曾照破无聊。谁选尺二情天，宽画广寒牢。为有数层云气，更数层风色，料定明朝。问红窗镫火，劝人愁死，著甚根苗。",
      "去年今夜，重城黯黯，故国迢迢。难得一家人影，把老蟾清泪，点滴都销。悄团圞坐，觉空庭水气周遭。仙梦醒，讶何方笑语，飘来上界，几阵如潮。"
    ]
  },
  {
    "id": "adcfe4db8a6ab57e36f098844be7fc08",
    "title": "金缕曲",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "满纸荒凉意。想其间、黯然销者，别魂而已。却怪老天才思窘，无地将人安置。教检个船窗独倚。中坐悲歌多少客，到江湖、谁说非兄弟。有如此，潞河水。",
      "提镫共买春醪醉。记丛丛水荭花外，峭帆收矣。梦醒三更寒特甚，一阵夜乌啼起。怕换了京华酒味。月地花天清泪满，便欢场、没处生欢喜。何况在，断篷底。"
    ]
  },
  {
    "id": "adcfe4db8a6ab57e36f098845e3aa7c8",
    "title": "金缕曲",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "一树初黄柳。到天涯、一番展卷，一番回首。纸上鸥波曾照影，绿鬓丝丝都丑。算不是江南载酒。错把晓风残月句，向旗亭、唱破双鬟口。侬自作，自承受。",
      "当年坐雨篷腰漏。费工夫结成愁伴，与镫相守。我辈狂踪无着处，两字才名依旧。要归享荒山敝帚。今日披图田怅惘，许多时、面为观河皱。只少个，画中友。"
    ]
  },
  {
    "id": "adcfe4db8a6ab57e36f098845265ea5d",
    "title": "金缕曲",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "似此难安放。算才华、九天九地，世间休望。毕竟彼苍相忌甚，少个容人之量。说破了漫教惆怅。十二万年仙鬼劫，到碧桃、花落身同葬。君不见，海波荡。",
      "梦君昨夜高楼上。问吾侪鸾飘凤泊，有何情况。莫话茫茫才子事，自古多愁多恙。总不出这条门巷。烦向玉皇通一讯，甚牵缠、未了伤心帐。归去也，踏云响。"
    ]
  },
  {
    "id": "adcfe4db8a6ab57e36f09884ffebdbb2",
    "title": "金缕曲",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "掷笔千花放。觉差强、杜陵野老，白头吟望。毕竟友人无上寿，几个修罗身量。累吾辈替他悲怅。三十年华尘与土，算难将、两字才名葬。风月夜，古魂荡。",
      "还君位业琼楼上。劝从今鬓丝珍重，莫添愁况。一种悲秋兼病雨，怕是神仙通恙。天尽处白杨如巷。卖履分香都气尽，便英雄、也到西陵帐。秋坟句，听来响。"
    ]
  },
  {
    "id": "adcfe4db8a6ab57e36f09884b9187f2c",
    "title": "金缕曲",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "无处容疏放。问迢迢、玉楼十二，几人相望。水样才名花样命，那更情深难量。论才子理应惆怅。字字风花和泪染，料心头、早有春来葬。非仅为，诉飘荡。",
      "别君数日衙城上。不堤防歌离吊梦，与君同况。禅榻光阴休问我，总是维摩旧恙。谁耐听卖花深巷。径拟海天高唱去，抱青琴、闯入鲛宫帐。掷此卷，定奇响。"
    ]
  },
  {
    "id": "adcfe4db8a6ab57e342a30276e37bc60",
    "title": "水调歌头·初九夜对月，清感缘景，以坡韵赋之",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "半轮依样月，一块奈何天。猜他有甚情绪，系住数千年。只觉寂寥孤立，未免苍茫四顾，身世者般寒。积气白如水，人坐海中间。",
      "花影下，呼月子，尚堪眠。留些缺憾才好，休要尽情圆。曾照何王宫殿，更到谁家庭院，怕也记难全。遥夜倚云问，瘦了个婵娟。"
    ]
  },
  {
    "id": "adcfe4db8a6ab57ebfa1529e16378826",
    "title": "洞仙歌·初夏即景四首",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "送春归也，正园扉悄掩。短梦支持被莺唤。且垆烟试茗，瓶水安花，甚天气、又到日长人倦。",
      "那回携酒处，哭罢残红，再哭华年暗中换。休上最高楼，春去楼空，一半是、燕泥堆满。不埋怨东风惹人愁，反对着东风，者般留恋。"
    ]
  },
  {
    "id": "adcfe4db8a6ab57ebfa1529ef22f0b34",
    "title": "洞仙歌·初夏即景四首",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "邻园半亩，让游蜂欢喜。罂粟浓时尽来矣。怎孱风葬绿，猛雨鏖红，能几日、黄菜花开满地。",
      "闲凭亭子望，牡砺墙高，一阵东风换人世。词客感三生，物变星移，却不道、花犹如此。便他日登临眼休开，怕这点沧桑，总难回避。"
    ]
  },
  {
    "id": "adcfe4db8a6ab57ebfa1529e5e2e8da0",
    "title": "洞仙歌·初夏即景四首",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "凉波下上，有罗云碧绉。一朵莲花便香透。记闹红双舸，惨绿单衫，当日个、曾赋佳人雪藕。",
      "蘋乡清绝处，比似江南，只少沿堤水杨柳。认得旧文鸳，照影年年，怕不等、秋风先瘦。向烟雨中间听菱歌，问归计何时，五湖三亩。"
    ]
  },
  {
    "id": "adcfe4db8a6ab57ebfa1529e2863528d",
    "title": "洞仙歌·初夏即景四首",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "小庭坐久，忽流来凉月。如积千年万年雪。正软红地少，嫩碧天多，到此际、全没一丝儿热。",
      "夜寒谁倚树，梦影仙尘，玉斧吴刚感迁谪。吹笛上南楼，竟夕徘徊，有一种、秋心难说。待商量骑鲸水西头，倚云海苍茫，问他生灭。"
    ]
  },
  {
    "id": "adcfe4db8a6ab57e457a9c8c752c822b",
    "title": "声声慢·与蒋次香夜话江南，感赋",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "春雨飘镫，秋星拥被，难忘水上楼高。守着欢娱，思量怎到今朝。谁料筝篷酒醒，向蛮天独听寒潮。才提起这江南两字，已彀魂销。",
      "闻说青溪月冷，便君家小妹，住也无聊。何况清游，偶然吹过红箫。一幅布帆摇曳，认分明不是鸳桡。寻梦去，到垂杨二十四桥。"
    ]
  },
  {
    "id": "adcfe4db8a6ab57ec0db66af0749d3ee",
    "title": "金缕曲·感旧，赠余氏兄弟二首，附致云卿丈书后",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "记向郧阳道。有伤心、荒原一带，高楼斜照。差幸当年无意绪，马上征人太小。省多少闲凭闲吊。数遍古来飘泊者，到天涯、毕竟输侬早。算已是，倦游了。",
      "君家阁上滩声闹。共商量竹弓射鸭，花绷捕蚤。水远山重知几叠，着个儿时游钓。回首觉乱离都好。莫话十年兄弟感，怕江湖、一半垂垂老。写不出，旧时稿。"
    ]
  },
  {
    "id": "adcfe4db8a6ab57ec0db66af69a3e5eb",
    "title": "金缕曲·感旧，赠余氏兄弟二首，附致云卿丈书后",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "忽废书而嘅。与诸君、一番年少，时乎难再。略记呼朋驰逐处，竹马班衣小队。是今日狂奴故态。几寸花笺名字写，料多时、红照沧桑坏。思往事，总堪爱。",
      "行歌坐哭蛮天外。尽追寻别来风雨，三生如晦。何日西窗同剪烛，博得黯然相对。要如此销魂才快。便踏空青寻梦去，到万重、烟水千重塞。应尚有，泪痕在。"
    ]
  },
  {
    "id": "adcfe4db8a6ab57e9c25a174230aa2af",
    "title": "酷相思·题红梅帐额",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "玉笛三春吹不落。曾夜把、残云嚼。直红到、罗浮天一角。人睡否，花初觉。花睡否，人初觉。",
      "世界燕支容易着。嫌缟素、衣裳薄。怎仙子也将时样学。悄地让，仙郎索。蓦地怕，渔郎错。"
    ]
  },
  {
    "id": "adcfe4db8a6ab57efd061062878c0af2",
    "title": "鹧鸪天·有忆",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "黄月如眉上一钩。樱桃花里客句留。夜镫似水摇难定，春梦和云散不收。",
      "贪握手，却回眸。情波画出别时秋。消他眼角些须惠，博得心头尔许愁。"
    ]
  },
  {
    "id": "adcfe4db8a6ab57ea4dc3bcb44f0ae13",
    "title": "暗香·咏桂",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "碧云路永。叹夜深徙倚，瑶情难赠。玉手捣霜，悟后狂香也飞定。金粟堆中小立，从空际、飘来仙磬。要耐得、水样寒宵，偷剪露黄冷。",
      "妆褪晓不整。向一尺软波，独自窥镜。怨蛾队暝，锁梦秋山古苔净。开到淮天尽处，还怕有、骚魂私等。又寂寂、凉吹晚，雀屏颤影。"
    ]
  },
  {
    "id": "adcfe4db8a6ab57e7a9aaff2b39e9319",
    "title": "疏影·前题",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "瑶华寄语。正碧山唤起，仙梦如雾。剪碎秋心，寸感难销，微熏冷麝悽苦。金风翠雨全身湿，浑不见、花魂来处。待问他、小谪根由，头白广寒宫女。",
      "惆怅蛛丝藓砌，嫩凉过几日，霜讯飘羽。一角蟾天，似有低鬟，悄倚县香幽树。残烟剩水年芳在，算错向、影娥池住。自甚时、都没行踪，付与暗尘为主。"
    ]
  },
  {
    "id": "adcfe4db8a6ab57ef29ff18ebd4a82fd",
    "title": "点绛唇",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "燕子窥时，东风不锁湘帘缝。春愁暗送。押住眉尖重。",
      "卐字红阑，曲曲都如梦。无人共。小桃花影。摇得香魂动。"
    ]
  },
  {
    "id": "adcfe4db8a6ab57eeab9c0ae8317937e",
    "title": "金缕曲·三首",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "风雪呼安道。记那日、孤舟感事，江花江草。细雨春寒渔村路，一幅移家画稿。曾几上通天台表。水火干戈中出入，只文章、血性真奇宝。从虎口，发高调。",
      "吉光片羽休嫌少。得良朋者般珍重，墨痕都笑。但使今生逢知己，那怕三生潦倒。毕竟是才人命好。三复遗编三太息，有吴门、暗泪苏门啸。幸不共，劫灰扫。"
    ]
  },
  {
    "id": "adcfe4db8a6ab57eeab9c0ae7fcd792c",
    "title": "金缕曲·三首",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "往事君休道。甚模糊、一分戎马，一分烟草。唱罢南朝家山破，乐府焚翻旧稿。猛回首乱离江表。无限少陵身世感，向啼鹃、洒涕谈天宝。已略变，盛唐调。",
      "云萍散后音书少。犹仿佛围城歌哭，朋尊欢笑。三十年来文字饮，幻得风颠月倒。总不似皖公青好。问讯竹寒沙碧宅，怕骚魂、容易秋坟啸。花落也，有谁扫。"
    ]
  },
  {
    "id": "adcfe4db8a6ab57eeab9c0aea80f62ab",
    "title": "金缕曲·三首",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "说与天知道。问因甚、故人散雪，文人宿草。此客居然求马骨，权当千金赋稿。还怅望停云八表。中有屋梁残月在，便零笺、没字都堪宝。何况是，古时调。",
      "九州未恨交游少。只怕对茫茫尘海，无端啼笑。似此高歌同患难，元白真教压倒。从过后思量忒好。烽火关山如梦里，念生平、我亦悲而啸。铅样泪，不能扫。"
    ]
  },
  {
    "id": "adcfe4db8a6ab57e87b55bbc903c7afa",
    "title": "买陂塘",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "笑阿侬魂儿太瘦，销来无可销者。清歌曼舞寻常有，莫仿闲愁相惹。行乐且。算丝竹、陶情何必中年也。流莺低骂。看大白浮来，小红唱罢，词句付罗帕。",
      "肠断矣，应是桓家子野。一声檀板轻打。无端触拨欢场泪，想到酒阑镫灺。风月话。把泊粉飘香，检入乌丝写。黄金作斝。要痛饮今宵，拚教醉死，死便葬花下。"
    ]
  },
  {
    "id": "adcfe4db8a6ab57e5fb06f05f27b3137",
    "title": "蝶恋花·春日题桃花源",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "镜里春山眉欲语。十里空江，红遍桃花雨。仙犬一声天正午。白云如海无寻处。",
      "剪剪东风吹不住。吹换秦时，几辈渔儿女。烟唱收帆回别渚。数枝柔橹摇春去。"
    ]
  },
  {
    "id": "adcfe4db8a6ab57e5fb06f05aa53f71c",
    "title": "蝶恋花·春日题桃花源",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "盛代本无秦可避。今日渔樵，旧日游仙地。小小沧桑经第几。水流又到人间世。",
      "古月一丸飘冷翠。照见千年，隔坞闲门闭。天外有天红透矣。桃花命竟长如此。"
    ]
  },
  {
    "id": "adcfe4db8a6ab57ea324201d3f0a116e",
    "title": "柳梢青·送人归蜀",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "匹马穿花。十年作客，万里还家。蚕尾今云，峨眉古雪，去矣天涯。",
      "霜衾午夜闻笳。应梦到关山月斜。金粟楼头，玉松亭角，我在长沙。"
    ]
  },
  {
    "id": "adcfe4db8a6ab57ef119cb70cb0c326d",
    "title": "减兰与石重夫师铸夜话",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "吹箫吴市。自古英雄皆若此。漫想逃禅。尚有恩雠未了然。",
      "大江南北。才子谁知曾杀贼。剑气三分。他日封侯让与君。"
    ]
  },
  {
    "id": "adcfe4db8a6ab57e0d41dc27a15816ba",
    "title": "南楼令",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "秋到舵楼尖。波平湿翠嵌。有冷云黏住孤帆。几点潇湘篷背雨，和别泪，上青衫。",
      "剪烛共谁谭。霜催酒力酣。怎重衾添了还添。今夜蘋花明月里，吹笛到，古江南。"
    ]
  },
  {
    "id": "adcfe4db8a6ab57e1278dbe8afd04dc2",
    "title": "风马儿",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "红楼一角雨声声。把酒也醒醒。梦也醒醒。罗帐有人扶病，太亭亭听听。",
      "江南远到正清清。更山也程程。水也程程。无奈晓风吹可，又行行卿卿。"
    ]
  },
  {
    "id": "adcfe4db8a6ab57e3ee94f2d1504f60a",
    "title": "上江虹九日登定王台",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "帝子台高，秋九月、重阳天气。问几处晚晴篱落，菊花开未。蓝涧吟诗词客老，白衣送酒先生醉。只古人旷达，与牢愁都成例。",
      "白雁过霜痕，坠红叶、脱雨声至。听潇湘涛，瑟瑟悲秋之泪。华岳持螯名士派，彭城戏马英雄意。对西风一笑，把茱萸秋山翠。"
    ]
  },
  {
    "id": "adcfe4db8a6ab57e8efbdd004d5bb358",
    "title": "沁园春·癸酉秋闱落解",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "才耶命耶，缘耶分耶，何劳问天。只华年易过，匆匆十五，清班难厕，衮衮三千。下第文章，少年名字，犹累他人万口传。回头笑，把几场辛苦，当作游仙。",
      "闲来负手江边。要看尽人家上水船。尽吹吾帽落，孙山而外，让伊鞭著，祖逖之先。惨绿衣裳，愁红镫火，横笛高楼一惘然。归来也，向秋风老屋，重觅萝牵。"
    ]
  },
  {
    "id": "adcfe4db8a6ab57e168d2f5d658764a9",
    "title": "城头月·灵均祠",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "荒祠落叶歌延伫。想见愁眉宇。上帝无言，美人何处。湘水流终古。",
      "鬼镫数点摇秋雨。薜荔寒如许。一卷离骚，夜深时读。似共灵均语。"
    ]
  },
  {
    "id": "adcfe4db8a6ab57ebb02b94cc4124c8b",
    "title": "四字令",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "冰轮一弦。冰徽七弦。水仙花下来弹。算知音最难。",
      "烟痕翠峦。霜痕碧阑。秋晓风露高寒。与嫦娥共闲。"
    ]
  },
  {
    "id": "adcfe4db8a6ab57eed86c58065d17b53",
    "title": "百字令麓峰秋眺",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "夕阳在地，认衣痕人影，与山争绿。已是秋光将尽了，开遍岩天晚菊。红叶中间，碧云下上，着个樵家屋。输他儿女，能消这样清福。",
      "经过秋士祠荒，夏王碑坏，吊古愁千斛。眼底千年成代谢，几辈牢骚如仆。读画烟明，游仙月冷，静抱泉声宿。此间招隐，愿歌桂树遗曲。"
    ]
  },
  {
    "id": "adcfe4db8a6ab57eed86c580cb270b27",
    "title": "百字令麓峰秋眺",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "麓宫高处，指遥天一白，湘流浩浩。砧杵长沙三万户，不似此间秋好。如此江山，几何岁月，都向愁中老。半空吹笛，僧楼云气围绕。",
      "且将上界星辰，下方烟雨，收拾归怀抱。莫把登临无限感，换了尊前年少。屈贾词章，朱张理学，大半知名早。问来袖手，暮霞几朵红悄。"
    ]
  },
  {
    "id": "adcfe4db8a6ab57e25eb6af778958630",
    "title": "清平乐",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "倦修箫谱。那得闲情绪。数点冷萤青绿处。摇得秋魂如雨。",
      "衾窝着手成冰。压梦更阑不成。才要思量便黑，小红楼上疏镫。"
    ]
  },
  {
    "id": "adcfe4db8a6ab57e5ac0189aa390b97c",
    "title": "疏影·梅影，用红豆树馆韵",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "胎禽倦舞。正几枝照水，寒意如许。篱院黄昏，不是亏他，香来没个寻处。情仙萼绿妆成夜，漫比到、世间眉妩。只教伊、郑重华年，休让玉箫吹去。",
      "到此全空色相，怕无多影事，也被春误。和病和愁，成梦成烟，毕竟有何情趣。缟衣人远扉空闭，剩茜雪、一痕飘暮。看万山、寒月如潮，中有香魂欲语。"
    ]
  },
  {
    "id": "adcfe4db8a6ab57ee26558193e4a12ea",
    "title": "菩萨鬘",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "落红满地香成阵。东风吹得花心困。愁杀惜芳人。斜阳深掩门。",
      "人与春同命。春去春人病。无奈更销魂。泪痕兼雨痕。"
    ]
  },
  {
    "id": "adcfe4db8a6ab57e7b5ebc15571bf240",
    "title": "买陂塘自题天伦乐事图",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "莽乾坤有情人少，天心特使相聚。守此一腔真血性，万劫了无忧惧。谋嫁娶。便游遍名山，也要携儿女。墨花浓处。到地老天荒，一家骨肉，还在画中住。",
      "高堂上，二老发何曾素。年年青鬓如故。兰心玉色为兄弟，更指谢家之树。东风驻。只几本桃花，他日须添补。画师亏汝。送上界凤鸾，下方鸡犬，飞入白云去。"
    ]
  },
  {
    "id": "adcfe4db8a6ab57e7365c31ca490049a",
    "title": "金缕曲·题桃花扇乐府",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "亡国谈风雅。莽乾坤、风云破碎，飞龙战野。天子无愁行乐耳，如此江山都舍。谁救尔儿孤妇寡。莺燕飘零烟月死，剩孤臣、骨冷梅花下。谱一曲，泪如泻。",
      "小朝廷事堪悲咤。算平分一行歌舞，两行戎马。生死江南同醉梦，苦被桃花误也。红泪向扇头偷洒。中有美人才子恨，付乌丝、并作沧桑写。侬是唤，奈何者。"
    ]
  },
  {
    "id": "adcfe4db8a6ab57e3d5dc132fa9daf3c",
    "title": "卖花声",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "小影落金尊。绿蘸眉痕。东风吹急燕生嗔。红到桃花无缝处，藏了春人。",
      "旧曲惯翻新。不动歌尘。累侬千遍唤真真。分付秋波休更转，留住些魂。"
    ]
  },
  {
    "id": "adcfe4db8a6ab57e8ec213f20fe7d6fa",
    "title": "丑奴儿令两大人之黔中，鼎以试事留湘，赋感",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "膝前长跪魂如醉，感上心头。悲上心头。泪到湘天日夜流。",
      "照人一样关山月，亲在黔州。儿在潭州。祝汝团圞万古秋。"
    ]
  },
  {
    "id": "adcfe4db8a6ab57e8ec213f224479cd6",
    "title": "丑奴儿令两大人之黔中，鼎以试事留湘，赋感",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "莱衣要待明年舞，椿定长生。萱定长生。预向离筵寿一觥。",
      "大江西上孤帆远，小弟随行。小妹随行。膝下承欢待汝兄。"
    ]
  },
  {
    "id": "adcfe4db8a6ab57ea60cb9e5d3b42128",
    "title": "玲珑四犯题冰如四兄秋隐图",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "人海苍茫，算桥霜店月，容易催老。剩水残山，何苦费些鸿爪。不如紧靠柴扉，要看尽古来斜照。向青山黄叶中间，寻出秋心多少。",
      "红衣偶把溪边钓。却不道枫人来早。渔樵野局西风里，便是天然之稿。画工多事传真，反恐暗尘飞到。且共寻诗梦，补几笔西堂草。"
    ]
  },
  {
    "id": "adcfe4db8a6ab57e04ee628351de36a0",
    "title": "满江红·追忆旧游四首",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "立马函关，看古帝王州无恙。问何处旗亭睹酒，双鬟曾唱。紫塞三千杨柳路，黄河一半桃花浪。更西风、驴背古长安，增惆怅。",
      "金鉴录，怀贤相。玉关曲，思名将。记几番搔首，定军山上。割据风云王霸气，河山面目英雄样。听大江、流尽古今秋，声悲壮。"
    ]
  },
  {
    "id": "adcfe4db8a6ab57e04ee628364d318b0",
    "title": "满江红·追忆旧游四首",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "蜀道蚕丛，是贱子旧游之地。曾梦到峨眉绝顶，天风吹翠。丞相祠环松柏古，锦官城锁芙蓉媚。最匆匆、玉垒过浮云，英雄气。",
      "公孙井，残蛙吠。帝子庙，寒鹃泪。叹江山如此，兴亡偏易。万甲裹来兵亦陡，五丁辟后山都碎。只供他、细雨剑门行，诗人未。"
    ]
  },
  {
    "id": "adcfe4db8a6ab57e04ee6283a456ea82",
    "title": "满江红·追忆旧游四首",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "黄鹤仙人，招我上江边高阁。只不见年时吹笛，梅花曾落。老子南楼兴不浅，先生赤壁游真乐。对一洲、芳草忽生愁，才名错。",
      "江夏誉，成飘泊。阳春曲，都萧索。剩劫余新柳，武昌城郭。楚国君臣神女梦，乔家夫婿英雄略。有隔江、山色送前朝，青如昨。"
    ]
  },
  {
    "id": "adcfe4db8a6ab57e04ee6283dca9c24e",
    "title": "满江红·追忆旧游四首",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "蛇虎丛中，那容得书生一介。曾立马牂柯江上，辰龙关外。狞石撑空涛力陡，蛮烟寒路山形怪。甚浮云、万叠拥边愁，乾坤隘。",
      "写未尽，飘零话。偿未尽，牢骚债。且壮游此地，夜郎自大。供奉窜来魑魅喜，武侯去后风云坏。笑靴刀、帕首走穷荒，真无赖。"
    ]
  },
  {
    "id": "adcfe4db8a6ab57e74fb38775d202a19",
    "title": "水调歌头·口号赠袁敬抚",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "富贵固堪乐，贫贱且无忧。名山高于华屋，可以傲王侯。堂上六经诸史，宇内群山万壑，海外九神州。收入寸心里，日与百灵谋。",
      "酒沽春，棋销夏，笔吟秋。封侯心事偶动，耳热抚吴钩。戏彩老莱寿母，举案伯鸾佳妇，真乐破闲愁。他日相访处，泛宅五湖舟。"
    ]
  },
  {
    "id": "adcfe4db8a6ab57e98c60add1032d0eb",
    "title": "摸鱼儿·题荷池晚泛图",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "指沈沈碧琉璃样，镜中呼出凉月。才把斜阳生送了，都没一丝儿热。香成国。有一种秋心，要与荷花说。菱歌唱彻。且玉碗调冰，银镫照水，坐到满湖黑。",
      "回首看，几个名场结客。黄尘衣上三尺。谁似藕丝乡里做，消受花红水碧。鸥波阔。算小小乌篷，便是江南宅。惹侬愁绝。又采绿年年，闹红处处，飞梦到天末。"
    ]
  },
  {
    "id": "adcfe4db8a6ab57e87fd27f9eff1b803",
    "title": "醉春风",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "梦比春寒浅。人在芝田馆。碧城深锁一重烟，远远远。轻步瑶阶，莫教惊起，桃花仙犬。",
      "锦字无心剪。斗帐流苏掩。双鬟催上七香车，懒懒懒。生怕春人，魂儿太弱，被风吹转。"
    ]
  },
  {
    "id": "adcfe4db8a6ab57e87fd27f992591ea7",
    "title": "醉春风",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "珠斗斜还整。背坐红阑冷。双星曾证那宵盟，肯肯肯。月弄庭花，教人疑是，个侬春影。",
      "翠被寒拚忍。其奈寒难尽。步虚声杳碧云痴，等等等。幽梦重浓，一声秋雨，无端敲醒。"
    ]
  },
  {
    "id": "adcfe4db8a6ab57e87fd27f9e23c268b",
    "title": "醉春风",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "刬地风成阵。吹断青鸾讯。红墙抵是万重山，闷闷闷。猜破根由，伊家缘故，自家缘分。",
      "月黑情天晕。缺也无人问。从来好事说多磨，信信信。地老天荒，总难销此，相思一寸。"
    ]
  },
  {
    "id": "adcfe4db8a6ab57ef5be0c297cc87c85",
    "title": "齐天乐·七夕",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "斜河界破向思路，情波一痕秋小。睡脸新开，愁鬟旧亸，料是云軿倒了。病愁多少。合付与凉飙，一齐吹扫。天上人间，风光可惜不常好。",
      "从来艳宵易晓。再填桥几度，乌鹊应老。耕织神仙，别离夫妇，未必天孙真巧。屏山坐悄。累半臂添来，最惊寒早。墙角幽花，梦回疏雨恼。"
    ]
  },
  {
    "id": "adcfe4db8a6ab57ecdf44d3f65d60541",
    "title": "贺新凉中秋",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "照破乾坤闷。算今宵、人间天上，平分秋恨。十二阑干凉似水，中有个侬闲凭。心上着秋痕一寸。万古西风吹不落，伴山河、留得蟾宫镜。兴废事，也难问。",
      "霜华劝染姮娥鬓。倘年年玉颜无恙，那禁孤另。忽地冷萤帘外绿，摇荡秋魂未定。又花影与人同困。空际似闻呼月子，料霓裳、旧谱须他正。我欲向，广寒听。"
    ]
  },
  {
    "id": "adcfe4db8a6ab57eeb88a40b90f86e5b",
    "title": "解连环·登城南天心阁",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "秋容如画。有雁声一派，送将来也。算不同、王粲登楼，指故国山河，这般清暇。烟草连天，过几度、称王称霸。甚熊家缔造，马氏经营，瞥眼飘瓦。",
      "今日客何为者。倚阑干提起，数千年话。呼酒处、秋与云平，更休要听他，江流日夜。吟瘦西风，怕只是、沧桑难写。又荒原、斜照沈沈，无言西下。"
    ]
  },
  {
    "id": "adcfe4db8a6ab57e5f73d6ad7d3a9e19",
    "title": "沁园春·二友词赠石重夫、陈白严",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "名状元孙，不喜谈文，从军战场。记楼船飞渡，寒江惨白，营门起立，残月昏黄。末路英雄，一官江海，吴市箫声最慨慷。酒酣后，每抽弧注矢，思射天狼。",
      "尊前莫问行藏。且收拾功名入醉乡。笑吾侪今日，学书学剑，中原几辈，称帝称王。二十年华，万千事业，第一关心镜里霜。相思处，又雁声湘路，潮信钱塘。"
    ]
  },
  {
    "id": "adcfe4db8a6ab57e5f73d6adcad4a5ee",
    "title": "沁园春·二友词赠石重夫、陈白严",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "公子翩翩，挹秀西江，标隽南州。算深于情者，交原似水，悲哉气也，君得其秋。自读离骚，同耽奇服，新制高冠号远游。输君事，为贪临粉阵，懒筑糟邱。",
      "相逢一笑悠悠。且莫管他家拥八驺。问既然修到，通麋慧业，不应带得，洗马清愁。湖海中间，两人年少，醉倚君家百尺楼。生平约，有名山老屋，东海扁舟。"
    ]
  },
  {
    "id": "adcfe4db8a6ab57e60304f5bcc825453",
    "title": "酹江月甲戌十七初度",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "重阳节近，是湘中骚客，悬弧之日。堕地百忧从此始，悔别玉楼长吉。秋士青衫，春人红豆，著甚伤心极。前途事黑，倩谁问个消息。",
      "谁知好梦如烟，华年似水，转瞬皆陈迹。佛地仙天何处也，这点因缘未毕。病里求生，愁中觅死，天亦难为力。菊花开了，且拚痛饮今夕。"
    ]
  },
  {
    "id": "adcfe4db8a6ab57e60304f5b67af7d77",
    "title": "酹江月甲戌十七初度",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "湘天住久，算有情山水，物情岁月。守著美人香草在，强似江湖落魄。笛簟填词，筝篷载酒，来往烟骚国。并非纪律，此身总觉如客。",
      "眼底红叶高楼，黄花小院，相对堪浮白。一种秋风成共命，记否去年今日。一第天悭，百蛮亲老，那更流光瞥。鬓丝禅榻，华年两字消得。"
    ]
  },
  {
    "id": "adcfe4db8a6ab57eece5e199d5c4c99d",
    "title": "柳梢青",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "玉杵敲霜。蓝桥访月，曾乞琼浆。最是难消，花前睡态，镜里啼妆。",
      "江干黄竹成箱。料锦瑟华年暗伤。一点相思，寄伊无路，何况明珰。"
    ]
  },
  {
    "id": "adcfe4db8a6ab57edc9c19895d18ac55",
    "title": "浣溪纱湘江舟行",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "十载江湖酒梦消。短篷身世又今朝。秋江催动木兰桡。",
      "分手青山云黯黯，打头黄叶雨萧萧。一声画角送归潮。"
    ]
  },
  {
    "id": "adcfe4db8a6ab57edc9c198917806bed",
    "title": "浣溪纱湘江舟行",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "破屋三间放鸭棚。空江几个打鱼罾。孤篷一点闹蛾镫。",
      "细雨黄花疏酒伴，故山红豆老吟朋。隔层烟水唤难应。"
    ]
  },
  {
    "id": "adcfe4db8a6ab57edc9c1989700f4c3e",
    "title": "浣溪纱湘江舟行",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "澹极秋光转觉浓。水亭添上一分红。枫人斜立夕阳中。",
      "乌鹊啼残筝馆月，鲤鱼催起舵楼风。碧天无分采夫容。"
    ]
  },
  {
    "id": "adcfe4db8a6ab57edc9c1989e236ab69",
    "title": "浣溪纱湘江舟行",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "几点鸦飞淡墨天。峭帆如箭暮云穿。一声声橹破秋烟。",
      "眼底天长飞恨杳，眉间地窄坐愁偏。碧湘秋色在吟边。"
    ]
  },
  {
    "id": "adcfe4db8a6ab57edc9c198999ff7351",
    "title": "浣溪纱湘江舟行",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "不是江南载酒游。偶然吹笛向蘋洲。此时鸥梦淡于秋。",
      "风色剪来三两桨，月魂飘满一重楼。远山无语对人愁。"
    ]
  },
  {
    "id": "adcfe4db8a6ab57edc9c1989a032f788",
    "title": "浣溪纱湘江舟行",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "碧尽湘天古恨多。万重明月万重波。湘花颜色似湘娥。",
      "桃叶江空愁读曲，竹枝调若畏闻歌。湘人情性奈秋何。"
    ]
  },
  {
    "id": "adcfe4db8a6ab57edc9c1989009873a8",
    "title": "浣溪纱湘江舟行",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "断尽湘流九曲肠。漫同月子话凄凉。输他照影又成双。",
      "一绿迷离杨柳岸，千红飘泊藕丝乡。和烟和雨画潇湘。"
    ]
  },
  {
    "id": "adcfe4db8a6ab57edc9c198980c8a45f",
    "title": "浣溪纱湘江舟行",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "水落空湾欲剑沙。里湖风色暝鱼叉。鹭鹚飞上白蘋花。",
      "浦口南云浓送雁，渡头西日淡留鸦。秋光占住钓人家。"
    ]
  },
  {
    "id": "adcfe4db8a6ab57edc9c19896852c2a7",
    "title": "浣溪纱湘江舟行",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "猎猎船旗忽倒吹。断风声里立多时。单衫凉透没人知。",
      "镫影惨红山鬼屋，声声寒绿水仙祠。一江如梦怕寻思。"
    ]
  },
  {
    "id": "adcfe4db8a6ab57edc9c1989bbc2169c",
    "title": "浣溪纱湘江舟行",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "系缆昏黄傍驿桥。柁楼吹笛雨潇潇。一镫红得太无聊。",
      "寻梦寻烟秋冷淡，听风听水夜迢遥。累侬到此又魂销。"
    ]
  },
  {
    "id": "adcfe4db8a6ab57e8c26f86b905752bd",
    "title": "忆秦娥·子规",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "幽魂咽。东风万古伤离别。伤离别。春江是泪，春花是血。",
      "人家岁岁清明节。关山处处销魂色。销魂色。红时斜日，碧时斜月。"
    ]
  },
  {
    "id": "adcfe4db8a6ab57e8a15270f655260cd",
    "title": "金缕曲·乙亥元日，时在鼎州",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "又到今年矣。甚流光、暗中吹过，东风似水。脱了青衫还戏彩，春在寿萱花里。听爆竹声声不止。笑捧一卮为母寿，倩屠苏、净把愁肠洗。饮此者，大欢喜。",
      "梅花算个真知己。任终朝断风残雪，闭门而已。阿父天涯携弟妹，怅望二千余里。想寂寞应无异此。骨肉无端分五处，猛思量、旧恨重提起。倦且坐，乌皮几。"
    ]
  },
  {
    "id": "adcfe4db8a6ab57e8a15270fef633b15",
    "title": "金缕曲·乙亥元日，时在鼎州",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "百战英雄老。向南山、短衣射虎，应弦而倒。如此将才无用处，一代风云气小。让竖子成名去了。矍铄据鞍空复尔，故将军、不画云台表。种瓜者，青门道。",
      "记曾放马天山草。剩此日溪山驴背，夕阳秋好。照水头颅千丈雪，波底鱼龙惊搅。野戍外角声吹晓。听罢荒鸡频起舞，抚雕戈、誓把烟尘扫。虎头相，已枯槁。"
    ]
  },
  {
    "id": "adcfe4db8a6ab57e8a15270f159dda5f",
    "title": "金缕曲·乙亥元日，时在鼎州",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "学究先生样。半生来、青镫黄卷，乌皮绛帐。三字头衔穷措大，不讳含酸骨相。难得是斯文未丧。一第蹉跎头白早，叹磨穿、铁砚心徒壮。功名路，恐难望。",
      "济南博士江都相。溯流传汉家真派，何嫌依傍。辛苦儒林谋绝业，全力名山休让。觅冷蠹堆中同葬。七贵五侯君不见，牧猪奴、转瞬青云上。得富贵，且无恙。"
    ]
  },
  {
    "id": "adcfe4db8a6ab57e8a15270f19b901e2",
    "title": "金缕曲·乙亥元日，时在鼎州",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "生死蘋乡里。有同盟、旧鸥三两，是他知己。明月一江吹笛响，拿个扁舟去矣。或雨细风斜不止。渔弟渔兄身世感，怕沧桑、换到闲烟水。渔儿女，又如此。",
      "联篷夜火镫成市。正家家柁楼炊饭，酒香鱼美。袖手江天垂钓罢，看尽来头去尾。问顺水顺风能几。飞到浪花头也白，况禁他、世上风波起。渔唱远，暮霞紫。"
    ]
  },
  {
    "id": "adcfe4db8a6ab57e8a15270f4e0347f6",
    "title": "金缕曲·乙亥元日，时在鼎州",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "无计留春住。听帘前、一声杜宇，唤他归去。多少莺花都命短，散了彩云无数。剩憔悴章台旧树。留得缕金衫子在，认红心、碎点燕支污。风与月，等闲度。",
      "秋娘老矣凭谁顾。莫思量琵琶江上，荻花飘曙。愁压眉尖和黛重，那有镜中人妒。怕照影惊鸿相遇。月地花天无恙否，是当年、一曲销魂处。青衫客，泪如注。"
    ]
  },
  {
    "id": "adcfe4db8a6ab57e25eb6af7237c1550",
    "title": "清平乐",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "春波一顷。曾照惊鸿影。谁道银河天上近。不似红墙太迥。",
      "重来欲问桃根。流水无情送春。惆怅个侬何处，半弯眉月黄昏。"
    ]
  },
  {
    "id": "adcfe4db8a6ab57e415d41bd9c13c885",
    "title": "谒金门",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "春山冻。岚气如波欲动。谁把春寒轻剪送。压帘帘骨重。",
      "花影红沈窗缝。苔色绿浮篱空。香怕烧多金鸭痛。碧纱烟入梦。"
    ]
  },
  {
    "id": "adcfe4db8a6ab57ebe8cb83b1d9f60c2",
    "title": "摸鱼儿·晓发镇雄关",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "挂征帆大江西上，铜琵铁板才住。酒醒今宵杨柳岸，又唱屯田词句。关山路。有残月微茫，认得愁来处。凭谁记取。写骡影冲寒，鸡声搅梦，行到乱峰曙。",
      "戌楼上，催落晓星无数。老兵起背镫语。万山一罅乾坤隘，人共乱鸦飞度。敲战鼓。指烟草连天，尚想前朝戍。天西倦旅。把老屋书声，高楼月色，分付梦回去。"
    ]
  },
  {
    "id": "adcfe4db8a6ab57e55eb18c2fa4e94cb",
    "title": "台城路龙里道中作",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "五更梦压关山重，晓风鞍背吹醒。堠裹鸡声，岩飘虎气，人与万山俱冷。前村尚暝。渐茅屋晨炊，树梢青凝。杲杲初阳，马蹄踏碎乱峰影。",
      "时清边尘久静。剩荒原废垒，吹角凄警。雨抱峰黄，天归箐黑，独鸟横飞烟顶。图云关近。算瘴月蛮花，几回相等。万里天西，寒鸦将路引。"
    ]
  },
  {
    "id": "adcfe4db8a6ab57e3194ec803f26872a",
    "title": "满江红·兆儿生甫九十日，遽殇金竹寓中，口占此阕，以当一哭",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "三尺桐棺，算也是、人生一度。想死去、不如生好，儿心应悟。白骨竞成飘泊鬼，黄泉可有生还路。问牂柯江水夜郎山，归何处。",
      "夸麟凤，原难遇。讥豚犬，犹难据。拚替他一恸，两无干预。半霎谁教昙影现，再来莫被轮回误。检苔根藏个小身材，随他去。"
    ]
  },
  {
    "id": "adcfe4db8a6ab57e8f2c6e048824ff14",
    "title": "湘月赠唐浔舫",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "楚中唐勒，是景瑳朋辈，灵均弟子。家在碧湘门外住，领略烟骚情思。词卷鸣秋，酒杯问月，飘泊愁乡里。歌离吊梦，才人通病如此。",
      "因甚王粲从军，祢衡投刺，同倒天涯屐。瘴水蛮花，枉题遍我辈，几行名字。秋士伤心，夜郎搔首，四顾悲歌起。布帆无恙，与君行且归矣。"
    ]
  },
  {
    "id": "adcfe4db8a6ab57e13afb189bf647e3f",
    "title": "苏幕遮·自黔归，赴秋试，赋感",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "甚功名，何意绪。说到劳生，总没些儿趣。二月行踪三月住。四月黔关，五月依然去。",
      "万重山，千里路。驴背明朝，独自和秋语。我比残鸦心更苦。一点归心，却在天涯树。"
    ]
  },
  {
    "id": "adcfe4db8a6ab57ea9c96bb53ff04675",
    "title": "金缕曲·乙亥除日樊城度岁作",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "立马斜阳外。问儿时、旧经行处，雪泥安在。犹记白云亲舍近，几度倚闾而待。今日更车驱远迈。十载光阴俄顷耳，只添些、闲水闲山债。说往事，总堪爱。",
      "重来倦旅愁难耐。况禁他天涯除夕，冷吟清话。小店高城呼酒去，箫鼓春声一派。独自与残镫相对。莫向梅花频索笑，怕江南、梦醒都无赖。明岁又，蹇驴背。"
    ]
  },
  {
    "id": "adcfe4db8a6ab57ec1a31b54f90a2390",
    "title": "百字令",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "晓风残月，叹天涯、到处销魂倦矣。说到南云亲舍远，悔向长安负米。万里题诗，十年磨剑，命也该如此。儒衣僧帽，是侬前世行李。",
      "多少战垒黄尘，离宫碧瓦，雨打风吹起。一带中原禁不得，过客几回悲喜。土锉呼镫，沙坊问酒，且醉为佳耳。高楼横笛，满天霜气如水。"
    ]
  },
  {
    "id": "adcfe4db8a6ab57e4aaa0523b5c29f69",
    "title": "秋思耗·得湘中故人书，用耒边词得秋锦书韵",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "估艇南浮客。望剪波小燕，雨平潮息。深竹贮灯，浅花停磬，帘卷蜻翼。正飞月山楼，万层秋绿裹瘴国。寄远愁，沧水驿。怎蜑地开封，鱼天落款，只著一些材影，者边先黑。",
      "悽恻。湘春久隔。说冷枫依旧红积。艳才无益，惯将飘泊，偿他赋笔。让钓侣青篷，楚江龙笛吹裂石。荻雪色，应更白，问甚日归来，诛茅宋玉故宅，做个词人值得。"
    ]
  },
  {
    "id": "adcfe4db8a6ab57e4aa93b817004a5ba",
    "title": "满江红·渡黄河作",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "眼底黄河，已送尽、兴亡无数。都付与、夕阳西下，乱涛东注。客子梦随鸥鹭冷，英雄气挟鱼龙怒。把闲愁万斛掷波心，奔流去。",
      "倚长剑，妖鲸怖。吹短角，哀鸿顾。更高歌击楫，片帆飞渡。划破江山南北走，浮来天地中央住。问书生何处觅侯封，乘槎路。"
    ]
  },
  {
    "id": "adcfe4db8a6ab57e4aa93b81d2cf8c2c",
    "title": "满江红·渡黄河作",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "十二金牌，天下事、不堪问矣。竟销尽、江山半壁，西湖锅里。名父子全忠孝去，小朝廷要英雄死。叹从今寡妇与孤儿，无生理。",
      "朱仙镇，公营垒。汤阴道，公乡里。有精忠祠庙，足光桑梓。白雁一声天水碧，黄龙余恨燕云紫。待招他豪杰两河魂，归来只。"
    ]
  },
  {
    "id": "adcfe4db8a6ab57e78733260bc1299c1",
    "title": "解佩令·寄张荫庐广榕，用竹垞韵",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "听莺斜巷，试骢软陌，到花前半晌东风尽。烟月昏黄，画一带欢场离恨。个中人可怜双鬓。",
      "蛮斋春睡，香湖秋泛，引吟魂梦禅天近。写怨抽恩，莫轻为寻常脂粉。是君家玉田身分。"
    ]
  },
  {
    "id": "adcfe4db8a6ab57ea555b41ab9bb7caf",
    "title": "多丽·忆湘",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "梦游仙。被秋尾到湘边。怎荒波卷将古碧，重来万感依然。向君山夜凉吹笛，记臣里春暖寻钿。柔绿随篙，静红驻几，倩花扶影上渔船。再相见浣纱溪女，已是断魂钿。",
      "江亭外，晚风高树，换了鸣蝉。待何时煮莼烧竹，倚篷浅醉深眠。吐骊胎一双儿月，评鲈价三五人烟。鱼浪蘋吹，雁沙苔映，真从镜里度流年。颤数点水窗灯火，闲把楚骚笺。侬愿守黄陵祠庙，青草湖田。"
    ]
  },
  {
    "id": "adcfe4db8a6ab57ea18d2f5e2f512d9f",
    "title": "喝火令·梅信不来，申之以怨",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "水闭凉虹国，山藏小凤家。银河飘泊古来槎。望断瑶天铢佩，姑射在金沙。",
      "有约曾凭月，相思便寄花。江南可也一枝斜。因甚前盟，因甚不关他。",
      "因甚梦衾香雾，今夜又寒些。"
    ]
  },
  {
    "id": "adcfe4db8a6ab57e3cd0350fc72ae23e",
    "title": "高阳台·余与张紫帆、蒋次香倡岁寒三友社于容园，喝月敲花，竟无其四。二君双倚此调见和怨梅之作，率循原韵，以为继声",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "历遍天西，除他月外，算来只此三人。隔水高楼，吟声暗访花魂。紫箫吹冻蛮江雪，瘦仙才唱不成春。又轻将半幅乌阑，换了苏辛。",
      "红冰湿透梅边泪，奈清愁有伴，绝艳无姻。画里孤山，荒凉一片苔皴。遥香入梦邀同坐，织空帘万感如云。更依稀素靥珠鬟，冷吊湘君。"
    ]
  },
  {
    "id": "adcfe4db8a6ab57e00bad7c440388391",
    "title": "玉烛新和紫帆感事韵",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "江南花正落。者一梦迷离，算君先觉。楼台金粉都无主，说甚钗钿盟约。",
      "干戈影里，何处是飘灯珠箔。便此日招得春魂，低鬟悄来同酌。",
      "倦游我亦三生，料鹦鹉和他，说人情薄。香名似昨。",
      "才不枉挂在玉儿心角。禅天澹泊。只悟后圆蒲相托。",
      "因甚又提起清愁，回肠断却。"
    ]
  },
  {
    "id": "adcfe4db8a6ab57e1699424e61519606",
    "title": "翠楼吟·鹦母为狸奴惊化，紫帆、次香各以词悼之。即两用元韵，兼为雪衣致谢二君也",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "胆怯昏黄，身愁冷翠，依然葬花旧处。断魂飞不远，料还在秋边庭宇。三生何许。便此后仙尘，听凭伊去。犹留据。绿衣半角，洗霜吹雨。",
      "欲暮。杨柳楼台，曾唤侬分理，碧云头绪。画阑无影到，向斜月如闻痴语。华年春树。甚薄命人间，玉笼难住。君知否。婵娟有例，一般风絮。"
    ]
  },
  {
    "id": "adcfe4db8a6ab57e622a0307cd08a889",
    "title": "雨淋铃",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "层层花外。嫩泥亲割，尺绿松块。慈悲枉自呼佛，如今不管人间纤芥。惯妒聪明，细忖者天意堪骇。凭记取埋玉深深，古怨和苔绣成彩。",
      "沉思错把狸奴怪。便雪衣恁受心经戒。金笼那知催命，真要算被侬坑害。万里魂归，还仗关山苦月携带。倘异日红豆勤抛，或有相逢再。"
    ]
  },
  {
    "id": "adcfe4db8a6ab57edc62e4ac9a3cfc7e",
    "title": "水龙吟·和紫帆容园寒夜韵",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "与君飞上琼楼，蓬山绝顶愁风露。不如仍在，容园月下，对花起舞。人海中间，居然有此，两三鸥鹭。指寻常池榭，今宵灯火，是后日，思量处。",
      "冷福谁来相妒。猛回头旧欢都误。江南一带，空庭晓白，影梅无语。姑射归迟，料应未改，浑身缟素。且红阑拍遍，横吹玉笛，梦游仙去。"
    ]
  },
  {
    "id": "adcfe4db8a6ab57e2724c13086342f22",
    "title": "渡江云·十二月十三夜望月，和次香韵",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "古愁流一发，冻华湿瓦，天影欲离青。婵娟初斗罢，密迩佳期，好事会圆成。微遮茜袖，想峭鬟窥树轻盈。须后夜瑶空雪意，补足二分明。",
      "吟声。花间暗度，唤起冰轮，悄催他端正。还只恐庞儿越瘦，不耐风棱。影娥池上无人到，管荒波半角枯菱。仙梦冷，寒簧被也霜凝。"
    ]
  },
  {
    "id": "adcfe4db8a6ab57e2bc632fdf15665fd",
    "title": "齐天乐·雪意",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "古天何处飘来磬，仙愁夜寒飞落。蝶路危红，鸦塘败墨，一点吟魂黏着。山岚似搁。怎闹竹昏林，有人知觉。只恐梅花，因循负了旧时约。",
      "凄凉赋情谁托。忆沉沉小院，灯火如昨。冷梦牵云，蒙香度月，瞒住妆楼半角。风棱纸薄。画不出春前，绿杨城郭。行到江南，酒旗斜转脚。"
    ]
  },
  {
    "id": "adcfe4db8a6ab57e9b02ba6d949d2ed3",
    "title": "菩萨蛮",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "楚天青火宵燃竹。江光冷抱渔家屋。知道晓梅开。绿蓑冲雪来。",
      "蛮溪飞梦远。月落黄陵岸。何日守湘祠。头衔一钓师。"
    ]
  },
  {
    "id": "adcfe4db8a6ab57ed0838ea084e39ecc",
    "title": "忆旧游·题紫帆行卷",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "甚惨绿京衣，闹红吴舸，换了一身秋。落魄蛮江道，怎筝篷载酒，不是扬州。山眉又妆新黛，春醒瘴云愁。奈万里逢君，三生误我，旧梦难勾。",
      "飘流。未须恨，算慧业收回，小卷银钩。听雪灯重剪，话芦沟立马，剡曲寻鸥。仙才者般骚屑，无处问灵修。且邀住清魂，梅花瘦到天外楼。"
    ]
  },
  {
    "id": "adcfe4db8a6ab57edb96f0b4c7bcd6af",
    "title": "金缕曲·咏雪四首，用旧题闺阁",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "越显庞儿白。添一点、颊潮圆印，晕成红月。恨煞狸奴真叵耐，睡暖流苏帐侧。硬不受、小鬟驱策。绣被今宵铺更紧，把层层、鸳梦围来窄。香汗出，恁般热。",
      "试妆呵手浑无力。只爱剪、寿阳宫样，额黄亲贴。十幅窗纱看欲亮，谁写折枝都活。梅影似、倩魂将别。有甚琼装和玉琢，付三生、春水休重说。冰透了，泪花缬。"
    ]
  },
  {
    "id": "adcfe4db8a6ab57edb96f0b41f9c44c3",
    "title": "金缕曲·咏雪四首，用旧题闺阁",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "天外帆如坐。误几度、画阑凝望，归期都左。龙笛何人吹变徵，不是潇湘旧些。已闭了、骊宫无和。打入篷腰和梦响，冷移衾、又道船窗破。算更比，浪花大。",
      "前村卖酒扁舟过。最模糊、水边红树，一层风裹。野岸荒寒潮退后，对影渔翁两个。有沙鹭、冻拳苔座。触我少年飘泊感，记迷离、绿颤空江火。也曾向，舵楼卧。"
    ]
  },
  {
    "id": "adcfe4db8a6ab57edb96f0b4f1e10d31",
    "title": "金缕曲·咏雪四首，用旧题闺阁",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "瞒过苍苔地。换一幅、辋川画景，灞陵诗意。压断小桥来往路，四面白蒙蒙里。算赖有、吟魂能记。淡墨池塘鸦数点，写愁痕、绿减微波字。水杨柳，暗黄洗。",
      "酒旗掣角楼门闭。沁湖心、蹇驴瘦影，生涯如此。落月银屏清欬远，料峭晓寒难避。知道是、山中人起。天外有天家住久，伴仙云、但纪寒花岁。又吹到，笛声尾。"
    ]
  },
  {
    "id": "adcfe4db8a6ab57edb96f0b4c35e2953",
    "title": "金缕曲·咏雪四首，用旧题闺阁",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "红柳铺空暗。枉横笛、玉关高处，路迷难辨。倒影龙沙天万里，无数离人古怨。偏马后、桃花似电。今夕长城还有月，问可能、照得春闺见。又过了，几声雁。",
      "军门夜午催传箭。暖边庭、射雕小猎，椎牛高宴。帐外刀光疑斫阵，却是星河自澹。已寒得、一灯都战。休怪健儿头白早，便燕支、山色如今换。闲坐把，铁衣绽。"
    ]
  },
  {
    "id": "adcfe4db8a6ab57ef8bcfb8eed2e4379",
    "title": "满江红·残臈二十五日江路冲寒，赋此为蛮天雪印",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "君看蛮溪，也略略、有些图画。映高低蓼汀花岸，竹篱茅舍。一白寒沙春未碧，半黄浅树秋犹赭。怎钟声飘不过江来，丝风挂。",
      "短杨柳，渔罾架。横几支，船儿暇。正深篷坐雨，闲评鲈价。水地无人看立鹭，山天有路闻嘶马。问何如三十六湘湾，将帆卸。"
    ]
  },
  {
    "id": "adcfe4db8a6ab57e5b220ed413755c31",
    "title": "孤鸾供蜡梅一枝",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "病黄生面。记蛎粉围墙，那回曾见。苦把蛮腥，腻了寿阳宫瓣。东风又还到也，怎寒花尚留秋怨。冷入二分龙麝，带断魂飘远。",
      "问别来何处照清浅。说离恨天西，旧红无伴。疏影浑难觅，付月波凉蘸。美人倚愁独立，梦游仙道妆偷换。香外一瓶一我，正万缘俱澹。"
    ]
  },
  {
    "id": "adcfe4db8a6ab57e030f472b5b266431",
    "title": "昭君怨·梅意",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "数点寒花开处。有个玉人家住。溪响一重门。一重云。",
      "扶病缟衣初别。积了半腰香雪。古月忽飞来。绿如苔。"
    ]
  },
  {
    "id": "adcfe4db8a6ab57e030f472b5f476e0a",
    "title": "昭君怨·梅意",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "天外寒香送远。只恐倩魂飘断。愁把玉笙吹。月沉西。",
      "谁汲古桐金井。绿凤一声初醒。仙梦也无踪。夜来风。"
    ]
  },
  {
    "id": "adcfe4db8a6ab57e2b954508de604c4d",
    "title": "声声慢·雪珠",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "欬玉因风，跳珠似雨，骊宫舞碎珊瑚。窜入花丛，催他蝶梦红枯。潇林又闻闹竹，怕湘妃冰绿单肤。沉吟久，怎钗梁敲断，消息都无。",
      "依约乌篷密响，恰此身飘泊，如傍菰蒲。冷晕摇青，逼成灯影模糊。空庭一声一点，算个侬心上秋余。还愁是，打妆楼帘眼太疏。"
    ]
  },
  {
    "id": "adcfe4db8a6ab57e43c51e8efab29b3a",
    "title": "梦游仙白太傅尝以此调追忆吴宫钱塘之胜。余则榕城倦旅，即景成咏，以兹区替吴越，岂但儗不于伦，然幸为吾辈所经，岂可使地灵终閟，平生游寓，虽僻陋而未敢忘，约略存之，亦小人怀土之过也",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "榕城好，碧润一天阴。晓郭山多宜试屐，秋衙吏少但闻琴。",
      "空翠坐来深。"
    ]
  },
  {
    "id": "adcfe4db8a6ab57eb8bd1769df9a79f6",
    "title": "玉簟凉题次香悼亡词后",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "珠涨迷江。是万里泪痕，报答成双。丝丝花气息，怎断了偏长。离红无主，又霎时换作，缟梦冰凉。收影去，早暗消龙骨，偷费乱肠。",
      "檀郎。春尘锦瑟，秋雪玉箫，赢得此恨茫茫。仙山天样远，那觅返魂香。虚幌旧并倚处，有小月飞上钗梁。芳约准，待拚他连理唐昌。"
    ]
  },
  {
    "id": "adcfe4db8a6ab57e4babe2d70ef3795f",
    "title": "天香·水仙",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "湘月夜愁，海云春笑，是花还是仙子。讯远槎风，梦塞钗雪，鲛泪澹红曾洗。葱尖切恨，遥认得冰环玉指。似向翠蓬闻磬，一痕水天凉气。",
      "微波寄语千里。写迷离洛灵身世。最忆江皋步晓，袜陈飘起。绮石圆沙无数，放小小香魂出头地。绿凤梳翎，蛮腥尚腻。"
    ]
  },
  {
    "id": "adcfe4db8a6ab57e974f3f98e346b124",
    "title": "凄凉犯重台水仙，用梦窗原韵",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "湘春水阔，单衣外、仙云暗护如叶。障风浅幕，瑶房闭久，洗妆乍湿。鲛程冻合，珠海双帆正涉。采香人，凉到骨，步入翠蓬叠。",
      "鬟朵压来重，小月钗梁，夜寒飞怯。粉弹未破，晕愁痕玉颜冰靥。金屋沉沉，问身世微波几摺。想重衾晚馥浓熏，缟梦灭。"
    ]
  },
  {
    "id": "adcfe4db8a6ab57ebad2f59093a83bb7",
    "title": "迈陂塘蛮村荒感",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "裹腥蓝、万重飞瘴，孤城如堕云海。卧龙故垒生秋草，一角斜阳绿坏。祠额矮。尽铜鼓迎神，消受椎鬟拜。夜郎休大。算金马蛮王，玉蚕鬼母，此日有谁在。",
      "行歌客，且莫思量千载。自家愁已难卖。浣纱溪女花间笑，也觉嫣然堪爱。山影碍。问古月何年，先我来天外。猺村春赛。又管压红鹅，裙围黑蝶，闲把酒来买。"
    ]
  },
  {
    "id": "adcfe4db8a6ab57e21a411259a6b437f",
    "title": "八声甘州·社雨初散，江春已深，小园暝游，如有所忆",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "才一番雨过便闻蛙，池塘已春深。记年时携酒，笑桃门巷，吹絮园林。几条花边熟路，支蝶也慵寻。人意如新绿，直恁阴阴。",
      "蓦地余寒何处，觉连宵轻暖，准换罗衾。待搓黄蛮柳，斜照万丝金。想江南采茶天气，闹碧云十里踏歌音。拚幽坐水苔帘阁，润到青琴。"
    ]
  },
  {
    "id": "adcfe4db8a6ab57e36f0988486c951e3",
    "title": "金缕曲",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "写得乌丝烂。向旗亭、寻行数墨，澹欢浓怨。笺上是秋还是泪，总觉模糊难辨。有湘雨、楼词几卷。秀句偏多飘泊响，听江湖、一个张孤雁。也合做，玉田伴。",
      "相思欲寄青瑶案。怕年来、四愁平子，赋情都倦。儗把诸贤重唤起，多少金荃兰畹。道自古、才名不贱。酒梦京华凉易醒，悄鬘天、已作枯禅观。应念我，发三叹。"
    ]
  },
  {
    "id": "adcfe4db8a6ab57e36f09884f84a9aeb",
    "title": "金缕曲",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "此杜依然老。只一事、差强乃祖，时非天宝。家在岳阳楼下住，容易吟魂飘到。看尽那、洞庭秋好。绿雨啼鸪斑竹岸，是古来、未竟伤心稿。二十五，楚骚调。",
      "宣南记共风吹帽。怎独自、鬓丝禅榻，焚香却扫。中有水流云在意，懒向词场厮闹。算已是、名心淡了。昨夜游仙帆影挂，为寻君、转过黄陵庙。霜与月，满湖缟。"
    ]
  },
  {
    "id": "adcfe4db8a6ab57e36f098841f6c1f6d",
    "title": "金缕曲",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "腻月斜街路。瞥楼台、澹黄瞒过，玉骢嘶处。恁地粉郎心上窄，也把香名容住。才不枉、飘零如许。醉写乌阑浓蘸墨，是那场、春梦真凭据。愁彀了，凤城旅。",
      "蛮江夜火沙堤步。挽吟桡、相看欲笑，依依情素。跨蝶花天能几日，又换冷枫红舞。也算作、才人际遇。闻道青篷还载酒，正横吹、龙笛湘江雨。披一领，绿蓑去。"
    ]
  },
  {
    "id": "adcfe4db8a6ab57e36f098841f00e4ad",
    "title": "金缕曲",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "生就填词命。况添些、悲秋结习，悼春心性。不比五陵年少样，裘马但标轻俊。怎知道、欢场离恨。一副尊前奇绝泪，算除花、尚有谁堪赠。还为我，洒来肯。",
      "采香嫩约难凭准。想别后、雨花泥絮，维摩多病。烟柳明湖三面绿，著个才人小影。与背锦、生涯刚称。飘泊情天无住处，瘦东风、也似君行径。何日共，碧湘隐。"
    ]
  },
  {
    "id": "adcfe4db8a6ab57efd54a37fc2559dee",
    "title": "风入松·小园桃李作花，澹红妍白，天然相亚，为赋此解",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "轻寒轻暖费天匀。调惜玉儿身。画帘尽日飘丝雨，坐莺边有个愁人。不月园林缟夜，无风门巷红春。",
      "凝思那处正湔裙。欲见更何因。小唇秀靥今还在，奈东厢燕伤神。管甚非花非雾，和他如梦如尘。"
    ]
  },
  {
    "id": "adcfe4db8a6ab57efd0b7a866c7bbbd1",
    "title": "忆旧游·依韵答紫帆",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "甚移床避梦，选砚供年，瘦不关秋。借个蒲团坐，更焚香扫地，五字苏州。今宵落梅风紧，还替缟衣愁。又蝶路吹红，鱼天涨碧，暗被春勾。",
      "溪流。蘸飞雨，任绿影沉沉，那见帘钩。一舸浮家约，怕苔生钓石，换了丛鸥。采香俊侣都懒，新社待谁修。便想到斜街，卖花声过何处楼。"
    ]
  },
  {
    "id": "adcfe4db8a6ab57efd0b7a860565613c",
    "title": "忆旧游·依韵答紫帆",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "渐深烟困柳，密雨妨花，小院如秋。过了收灯节，问正三二月，可似杭州。东风不情不绪，吹起一分愁。把选梦年华，盛娇影事，淡抹轻勾。",
      "名流。剪诗翠，坐竹里帘栊，黄月藏钩。寂寞蛮江道，但新巢换燕，旧舸寻鸥。红阑夜寒敲句，箫谱倩重修。算万里游仙，春山瘴碧中有楼。"
    ]
  },
  {
    "id": "adcfe4db8a6ab57ea220a82d2af9b58c",
    "title": "月华清·春街买鹦，与故禽无二，返魂香耶，再生缘耶",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "秋稻余香，春花复梦，小帘依旧深贮。垂柳楼台，半护碧云归路。怎隔年重认轻盈，浑未改檀唇绣羽。无语。见画阑干外，东风吹絮。",
      "此例相沿应许。那离恨天边，多少幽女。话到三生，命比雪娘都苦。偏记得庭院依稀，算不枉玉箫分付同住。垫一层黄月，一层红雨。"
    ]
  },
  {
    "id": "adcfe4db8a6ab57e9b02ba6d45ae2ef2",
    "title": "菩萨蛮",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "绿衫人在春阴院。闲坐冷如秋。",
      "略无花影到。堆满一帘愁。"
    ]
  },
  {
    "id": "adcfe4db8a6ab57ec189d1f825d9bb16",
    "title": "花非花·柳花",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "花非花，雪非雪。塞北逢，江南别。垫平骢路夜疑霜，堆上鹦阑朝误月。"
    ]
  },
  {
    "id": "adcfe4db8a6ab57e1f018f30b8096348",
    "title": "摘得新",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "两鬓花。烘成一脸霞。",
      "花将人面比，不争差。那年那度东风里，那人家。"
    ]
  },
  {
    "id": "adcfe4db8a6ab57e164effff781413df",
    "title": "渔歌子",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "新涨如云欲到门。年年洗尽落花痕。",
      "斜照里，绿三分。二分春水一分村。"
    ]
  },
  {
    "id": "adcfe4db8a6ab57e5a8507aae2adc594",
    "title": "月下笛·读山中白云词感怀玉田生，即用其赠仇山村韵",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "公子秦川，布袍落魄，来称杭友。金荃万首，几人标格同瘦。鸥边又绿西泠水，问送得春愁尽否。想吟魂尚在，秋寒鲸背，紫箫离手。过后。",
      "才名旧。只换了藏鸦，六桥疏柳。词家仅有，浣花应配诗叟。山云入卷飞清气，却不信仙蓬去久。剩如此好江湖，朱十依然载酒。"
    ]
  },
  {
    "id": "adcfe4db8a6ab57e7299883d106ddbe0",
    "title": "采桑子·题玉田词后",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "词仙身世愁边住，家在南湖。国在西湖。一段沧桑旧隐无。",
      "才名两字依然剩，鸥外春孤。雁外秋孤。纸上清魂似可呼。"
    ]
  },
  {
    "id": "adcfe4db8a6ab57e57659484f8871519",
    "title": "长相思",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "桃花开。李花开。燕子寻侬特地来。卷帘红雪堆。",
      "想斜街。梦斜街。小院沉沉闻坠钗。绿天浑似苔。"
    ]
  },
  {
    "id": "adcfe4db8a6ab57e1e08e07dfa29fe97",
    "title": "河传·金荃体",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "春锁。人坐。小楼寒。相见时难。泪弹。俏和影儿双倚阑。团栾。月斜依旧单。",
      "斗帐流苏金络索。围四角。生怕啼莺觉。画廊东。无路通。愁红。海棠花底风。"
    ]
  },
  {
    "id": "adcfe4db8a6ab57ed70f25825c58c6a4",
    "title": "月华清·新得绿衣，又埋紫玉，仍衔蝉之劫也。用旧韵悼之",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "玉碎惊心，珠啼霣魄，好春从此难贮。架月飞愁，照惯白蒙蒙路。怎写成故纸离鸾，浑不让年芳似羽。酸语。奈静禅行榻，又挑泥絮。",
      "暗绿庭深几许。似瞥过朝云，飘忽神女。为恋金栊，忘却前尘悽苦。要寻到花外情天，把小小双魂交付。还住。认旧红无恙，土华吹雨。"
    ]
  },
  {
    "id": "adcfe4db8a6ab57e93b3d695f24da322",
    "title": "露华廧外梨花数株",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "素仙玉立，化此花倾国，还似无花。万红自静，倚天澹绝朝霞。唤起绿云如水，伴小楼诗梦生涯。浑不辨江南去路，缟月银沙。",
      "初过洗妆微雨，比浴罢莹肌，未隔单纱。纷廧白处，笼寒知在谁家。浑是一庭松雪，替春人飞尽年华。东阑远，东风又还远些。"
    ]
  },
  {
    "id": "adcfe4db8a6ab57ea8ea0c8a5117546f",
    "title": "天香·白桂花",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "爪雪银痕，肤云玉气，鍊颜饮罢铅液。旧隐琼楼，圆因金粟，小谪仍皈净业。亭台水浸，秋到了人间无迹。不辨香来何处，飞仙广寒宫阙。",
      "几度娥池潮汐。照三生影还明白，断羽霓裳，天上飘零曾识。下界尘红自远，算万劫修成最空色。凉透单衫，满身是月。"
    ]
  },
  {
    "id": "adcfe4db8a6ab57ede9360b0f1692d50",
    "title": "庆清朝慢梨花",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "帐浅飞云，壶深买雨，小楼全在花中。寻常缟夜，透帘别样玲珑。院落常如有月，把香魂浸得溶溶。诗梦醒，却还似梦，坐远惺忪。",
      "谁识天然雅素，向瑶台独立，一笑春空。澹雯化绿，清气暗接仙蓬。撩乱玉人心眼，最愁他燕子无踪。三生事，只将明白，交付东风。"
    ]
  },
  {
    "id": "adcfe4db8a6ab57eb6bb1c1061d89fa2",
    "title": "月下笛·紫帆以此调题余词卷，仍用玉田原韵答之",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "昏黑关河，软红人海，十年呼友。琴心剑首。和他恩怨都瘦。吴霜燕月层层梦，也照过青衫泪否。怎盟鸥万里，蜑篷烧烛，雪华如手。茗后。",
      "同怀旧。感建业春芜，灵和秋柳。清愁漫有。玉箫吹得成叟。仙天睡了禅天坐，悄不信蛮天住久。算难遇是知音，且向花前酹酒。"
    ]
  },
  {
    "id": "adcfe4db8a6ab57eb6bb1c10f461391e",
    "title": "月下笛·紫帆以此调题余词卷，仍用玉田原韵答之",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "兰畹金荃，霏香秀笔，几人吾友。空华转首。飞来瑶想都瘦。红云懒向仙龛住，尚记得三生事否。想醉魂曾到，骊宫雪舞，寸珠归手。定后。",
      "情禅旧。写南渡乌丝，压他苏柳。侬家也有。洞庭添个渔叟。海天万古生明月，怎一件青琴葬久。只休学郁轮袍，甘向长安侑酒。"
    ]
  },
  {
    "id": "adcfe4db8a6ab57e25b031abbcb671c6",
    "title": "应天长·春夜闻归雁声",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "渔篷晒月，猎箭响云，相呼正失归侣。万里玉门心眼，家山在何处。一程风，一程雨。算减了一程黄雾。怎还把一带高楼，紧紧围住。",
      "关缺剩寒补。不尽秋声，如水乱流去。最苦夕阳官道，茫然与春遇。干花暝迷旧路。怕错认那回红树。又唤起湘客吹镫，年少羁旅。"
    ]
  },
  {
    "id": "adcfe4db8a6ab57ebb438bc1eb491014",
    "title": "月下笛·紫帆结想西湖，填此词见示，余亦柳莺心许，梅鹤神交者也。依韵答之",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "南渡当年，湖山只解，玉成词友。松云白首。老仙多半吟瘦。销金锅里销家国，销得尽红鹃泪否。只苎萝斜照，一般贫贱，浣纱春手。雨后。",
      "香尘旧。想苏小妆楼，依然垂柳。花赀若有。莺边来作邻叟。飘零自是才人福，落得伴寒梅睡久。算我辈忒无聊，万里蛮村问酒。"
    ]
  },
  {
    "id": "adcfe4db8a6ab57ee429ae79a83527f6",
    "title": "如梦令",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "昨夜花阴月浅。梦到谢娘庭院。瘦了小腰支，人似绿云浑软。",
      "春短。春短。愁满玉箫心眼。"
    ]
  },
  {
    "id": "adcfe4db8a6ab57ee689c1c8f3b72956",
    "title": "忆旧游·春日题五榕江阁",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "正春沙有雁，晓树无莺，暗尽芳朝。一尺桃花雨，恰吹愁成浪，流到诗桡。东风百蛮如画，绿染瘴天娇。奈官路斜阳，题红万里，鹃泪难消。",
      "晴丝水窗凭，只隔望帘疏，载梦帆迢。记向横塘过，负垂杨两岸，玉手亲招。还将寄鸾残句，写上碧云梢。渐人影都无，江心冷月孤荡潮。"
    ]
  },
  {
    "id": "adcfe4db8a6ab57e30b7d09221f7d178",
    "title": "江城梅花引·笛",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "广寒人散踏歌收。曲谁偷。谱谁修。谒帝穿云，说与世间愁。骨透红冰心透月，吹过了，几沧桑，凉未休。",
      "飘零老仙何处楼。楚天幽。一声留。睡也睡也，骊宫梦不稳银湫。十载江南，飞雨夜行舟。湘上雁风如发劲，丝气息，到层空，浑是秋。"
    ]
  },
  {
    "id": "adcfe4db8a6ab57ec2ebbe3b2eb3b2c6",
    "title": "鹧鸪天",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "花气斜街锁昼冥。东风似醉不曾醒。南槽雪瓮邀浮白，内样云鞋换踏青。",
      "能几日，已零星。燕台秀句付鹃听。春如梦里三更雨，人在天西万里亭。"
    ]
  },
  {
    "id": "adcfe4db8a6ab57e5eb580ba8c41e5b1",
    "title": "高阳台·上巳日紫帆同次香、敦甫江岸踏青，赋此调寄余古欢阁，即用原韵答之",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "寺顶鹃红，湖唇鸭绿，惊心此日重三。瘴国山多，层层裹碧如蚕。十年几赋燕台句，早箫街别味慵谙。怎春深、惯试离悰，水北花南。",
      "柔波照影词仙六，正蘋香夹坐，松吹分谈。有个愁人，鹦林扫地差堪。自怜不为听钟到，把禅天风信来探。两边情、鸥雨跳沙，蜑月飞岚。"
    ]
  },
  {
    "id": "adcfe4db8a6ab57e5eb580ba8f96625b",
    "title": "高阳台·上巳日紫帆同次香、敦甫江岸踏青，赋此调寄余古欢阁，即用原韵答之",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "鸥社清缘，鹦林净业，依然旧影张三。恨茧重重，词仙身世如蚕。柔宵冷暖无人问，拥猩衾独自偏谙。悄随他、万里游丝，扬到宣南。",
      "落花风里侬先瘦，只听鹂欲醉，对燕疑谈。细雨吹红，小桃可是能堪。春愁似海连天绿，镇邀君打桨同探。蓦惊心、人在高楼，瘴碧遮岚。"
    ]
  },
  {
    "id": "adcfe4db8a6ab57e9b38f0e6b4a997ef",
    "title": "钓船笛",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "人立柳阴桥，四面东风如网。肯把一丝凉信，换黏天腥浪。",
      "鸥儿雪白鸭儿红，去作五湖长。鱼国年年春雨，看紫萍来往。"
    ]
  },
  {
    "id": "adcfe4db8a6ab57e766b43780c5bda2d",
    "title": "十六字令",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "春。向晚汀洲采白蘋。风欲起，愁杀渡江人。"
    ]
  },
  {
    "id": "adcfe4db8a6ab57e0eacf0fe02eee7b7",
    "title": "闲中好",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "闲中好，春睡起来迟。瞥见红阑外，桃花开一枝。"
    ]
  },
  {
    "id": "adcfe4db8a6ab57ea7c41ccf1dbb9e75",
    "title": "凭阑人",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "听雨江南门巷幽。人在卖花声里瘦。",
      "重来燕子愁。旧东风，新画楼。"
    ]
  },
  {
    "id": "adcfe4db8a6ab57e88e5d6862692a245",
    "title": "华胥引·春夜同紫帆，用玉田韵",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "微波月地，水样流年，浸来都湿。觅影偏逢，凉魂步入花路白。啼鹃泪尽东风，感离红家国。今夜星前，恨天有个人立。",
      "拾片梨云，算不许玉香遗逸。瞒鹦浅坐，怎被暗愁知得。千古春怜才子，只沉香亭北。小小山楼，让侬来领空色。"
    ]
  },
  {
    "id": "adcfe4db8a6ab57e88e5d6864e0f7c3c",
    "title": "华胥引·春夜同紫帆，用玉田韵",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "离鸾院落，月浸柔天，绿春如湿。钏响荒唐，梦中记起松腕白。十年清夜吹箫，向垂杨江国。带露敲扉，睡莺花上惊立。",
      "帘影摇镫，肯话我生平疏逸。沉沉小叹，多恐凉蟾听得。便趁一丝香雾，到高楼西北。冰透相思，余寒尚在衫色。"
    ]
  },
  {
    "id": "adcfe4db8a6ab57ec06ac9f25fd45541",
    "title": "南歌子",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "草长飞莺乱，波平睡鸭知。孤村春水夕阳时。流出桃花一片自然诗。"
    ]
  },
  {
    "id": "adcfe4db8a6ab57e6d47ab8f0f42d992",
    "title": "春晓曲",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "银鹦一唤花天白。犹误西楼澹月。小欢断梦付春云，更比玉钗无处觅。"
    ]
  },
  {
    "id": "adcfe4db8a6ab57e68331d231a5c2795",
    "title": "江城梅花引·和次香韵",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "古帘鹃语吊残菲。销愁蕤。暗中飞。春与词人，小影是游丝。花气敝蟾偏做暝，心上月，向天边，分半规。",
      "东风打门还觅谁。满空屏，红折枝。名闻梦禁，无端惹鹦鹉沉思。卖杏江南，似过一声微。今夜阑干秋样冷，吹几片，绿云来，缝笛衣。"
    ]
  },
  {
    "id": "adcfe4db8a6ab57ee38f55888c9f1f3f",
    "title": "齐天乐·素心兰，和敦甫韵",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "湘天万古飞明月，珠光照来波路。影外论交，香中写意，曾共灵均心许。藏愁不住。已销尽幽春，一痕犹露。却笑人间，千红冷暖甚情趣。",
      "乾坤几分清气，算无芳占得，全染襟素。恩怨都平，悲欢总澹，花国自成朝暮。仙禅合处。是空色同修，玉昙琼树。夜蹋鱼云，来听瑶瑟语。"
    ]
  },
  {
    "id": "adcfe4db8a6ab57e7a9ed3af00b29b13",
    "title": "忆旧游·社题春雨二首",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "但三分困柳，一味催花，尽日冥迷。吹罢阑干絮，任和烟染出，未是晴丝。西泠绿杨天窄，呼泊画船时。想桃片流来，猩红透涨，鸭碧平堤。",
      "霏微。带愁远，记问酒前村，湿了青旗。却掩楼窗卧，自梨云去后，诗梦难飞。无人紫苔庭院，屐响不知谁。写分外沉沉，重帘不卷双燕归。"
    ]
  },
  {
    "id": "adcfe4db8a6ab57e7a9ed3afd244d575",
    "title": "忆旧游·社题春雨二首",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "正深霏损柳，腻涨添桃，湿尽秋千。织出帘丝路，便愁宽尽贮，梦窄难穿。江南旧家门巷，闻道有啼鹃。猛记起清愁，过骢燕陌，回雁吴船。",
      "华年。暗中度，想珠箔飘灯，罗帐飘烟。一样瞢腾去，料妆楼玉困，也只思眠。飞台没人来倚，犹问卖花钱。奈春影都无，万红身世离恨天。"
    ]
  },
  {
    "id": "adcfe4db8a6ab57e7a9ed3afb0c78ad9",
    "title": "忆旧游·社题春雨二首",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "记旗亭唤酒，江国吹箫，画舸春涯。生怕新烟上，被绿杨勾引，半角楼遮。南朝四百余寺，无处不飞花。更信马嘶香，和莺证梦，黄四娘家。",
      "偏差。恨天债，为万里游仙，诗鬓将华。一样闲门巷，少红肩卖杏，素手分茶。茜裙远远飘蝶，错认旧宫斜。待说与东风，今年燕子迟到些。"
    ]
  },
  {
    "id": "adcfe4db8a6ab57e7a9ed3aff6b4a0ca",
    "title": "忆旧游·社题春雨二首",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "怎蘼芜似水，浸透春愁，软绿无涯。莫倚飞台望，但游丝扬暖，莺界全遮。东风万里诗梦，沿路访梨花。怕燕子重来，名闻影隔，不认卢家。",
      "还差。悼芳稿，付小院鹃红，私哭年华。禅榻分新火，道情天醒后，味只思茶。百蛮纵有微雨，休问酒旗斜。拚闷掩鸳楼，江南更比春远些。"
    ]
  },
  {
    "id": "adcfe4db8a6ab57ea43cd8b169d3ee97",
    "title": "忆旧游·悼云筱廷总戎",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "记鬉银络马，臂锦鞲鹰，浅陌闲坊。斜照花阴坐，解单衫紫窄，细数金创。苔边几度春雨，湿了绿沉枪。叹煮酒青梅，缚弓红竹，回首全荒。",
      "沙场。醉曾卧，更玉帐谈兵，月影刀光。旧隐南山远，剩灞亭风雪，残梦飞凉。伏波万古祠庙，裹革换来香。又惹起灵均，湘天一碧招国殇。"
    ]
  },
  {
    "id": "adcfe4db8a6ab57e0db4fb4abd5d33a7",
    "title": "卖花声紫帆梦中得湖心一片白云生句，寤而足成此调。白云者，玉田生词集名，西湖又生钓游之所，此七字中大有因缘在，依原韵和之",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "飞出一帆轻。远阁如汀。西湖到了玉田生。来吊三生飘泊处，水瘦花冥。",
      "名字满春泠。句写鸥曾。白云无恙古今情。小影绿波还认得，也似前清。"
    ]
  },
  {
    "id": "adcfe4db8a6ab57e0db4fb4ac5a59960",
    "title": "卖花声紫帆梦中得湖心一片白云生句，寤而足成此调。白云者，玉田生词集名，西湖又生钓游之所，此七字中大有因缘在，依原韵和之",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "万感比前轻。平远沙汀。词仙秋泪忽潮生。旧事伤心天水碧，玉笛吹冥。",
      "一派好西泠。歌舞销曾。湖山多故为多情。换了当年南渡样，早是皇清。"
    ]
  },
  {
    "id": "adcfe4db8a6ab57e68afad4907dbbb3c",
    "title": "琵琶仙春江忆远，用白石老仙原韵",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "猩片流桃，寄芳句不似，宫沟红叶。波路双桨停敲，蘋边坐清绝。人更在江南那处，想微雨画桥闻鴂。泪帕香销，歌桡事倦，来对花说。",
      "漫催剪鹦嘴单衫，早闲过山城踏青节。休问半生春影，剩风前飞荚。重梦到垂杨旧岸，有浣纱玉手如雪。羡煞溪里鸳鸯，白头无别。"
    ]
  },
  {
    "id": "adcfe4db8a6ab57e4d9116b5d1f453c2",
    "title": "春云怨",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "乌衣旧国。感百年初遇，春寒奇劫。已过踏青时候，恁地小园晴未彻。杏雨封巢，梨云堆巷，蓦比人间路还窄。说与卢家，莫愁知道，此日也愁绝。",
      "东风漫冷栖香骨。看离魂几队，双双心热。胜似楼中赋生别。多故池塘，薄福帘拢，本难消得。证到花天，者般同命，更有万红一窟。"
    ]
  },
  {
    "id": "adcfe4db8a6ab57e681a2209919c1d65",
    "title": "绛都春·社题春水二首",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "东风乍起。猛皱碧一池，干卿何事。梦醒小楼，昨夜春寒，模糊记。悄然桃浪浮花至。几片入渔娃网里。卷帘才信，通宵腻雨，酿愁无际。",
      "弓履湔裙曾到，坐沙上、惹得鸳鸯惊避。鸥白鸭红，第一难忘侬乡里。锦帆总有天涯意。送尽了南朝帝子。防他又误离人，画船去矣。"
    ]
  },
  {
    "id": "adcfe4db8a6ab57e681a2209d38228c0",
    "title": "绛都春·社题春水二首",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "潮痕蹙缆。乍涨绿到门，移楼临岸。柳底路沉，花外天宽，春声乱。桃家姊妹离魂远。洗剩粉南朝香怨。一莺啼水，恨鸥占了，落红恩眷。",
      "流断华年不转，对芳影、私替浣纱人叹。松雪溅涛，画舫浑高瞒堤半。江乡鱼价年年贱。记柁阁香炊午饭。别来新翠苔矶，锦鸳睡暖。"
    ]
  },
  {
    "id": "adcfe4db8a6ab57e376e4a1990fb59e5",
    "title": "绛都春·重赋春水",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "鱼天始翠。见四尺画篷，和云飘起。桃片压香，倒浸红楼，沉沉地。斜阳染绿浑如醉。认万古春愁影子。紫萍来往，似寻不到，小桥原位。",
      "重倚。垂杨唤渡，便人语吹过，隔江都细。住在镜中，让与渔娃，闲梳髻。五湖负了鸳边誓。甚日办诗船行李。十年花样飘零，听莺听水。"
    ]
  },
  {
    "id": "adcfe4db8a6ab57e56ceb1483086671b",
    "title": "青玉案·闰三月，和家大人原韵",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "人生怎不蛮天住。便春也忘归去。破例东风浑借与。饧箫得意，酒旗增价，一倍江南趣。",
      "慢将首夏清和付。蝶梦翻新踏青处。万艳离魂还有主。绿添莺界，红销鹃国，赚了梨花雨。"
    ]
  },
  {
    "id": "adcfe4db8a6ab57e03957bef5674e045",
    "title": "百宜娇十姊妹花",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "绿股分钗，素肌同帐，蛎粉墙阴无数。桃叶江南，木兰塞北，离恨者回都补。团圆别样，应省识东皇心苦。一窝儿倚玉搓香，旧家门巷曾遇。",
      "真个把二乔深贮。不字也双栖，锁春前度。湘水三妃，骊山五队，添足十眉图谱。青溪照影，认多少小姑居处。叹花天命寡千红，美人迟暮。"
    ]
  },
  {
    "id": "adcfe4db8a6ab57e1de0becc16577a71",
    "title": "玉漏迟·题次香悼亡草，即送其游白门",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "万花呼恨起。料他都怪，词人多事。如梦青春，一半有头无尾。撇却芙蓉旧主，问倩女先归何意。涛井腻。东风肠断，扫眉才子。",
      "忏空玉劫香年，吊痴碧蟾天，苦红鹃地。惯写伤心，连累衍波笺纸。准备乌丝横幅，更去替南朝消泪。江雨里。来询蒋山家世。"
    ]
  },
  {
    "id": "adcfe4db8a6ab57ee943e7bf209c504c",
    "title": "水龙吟·榕城望雨词二首，和家大人",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "龙祠箫鼓黄昏，看看又上珠潭月。碧云桑路，双鸠似悔，那回轻别。著甚乾忙，牧童懒向，夕阳吹笛。叹年光暗里，嫩晴瞒住，已催近梅天节。",
      "江影才堪一尺。候春潮杳无消息。野桥急溜，遮头破伞，画中空忆。花尽都拚，千红并命，求他绿活。便将他活绿，减公两鬓，一丝丝白。"
    ]
  },
  {
    "id": "adcfe4db8a6ab57ee943e7bfc40e9009",
    "title": "水龙吟·榕城望雨词二首，和家大人",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "闰春不闰春寒，艳阳醉恋千红住。龟痕坼碧，虹身闭赤，漏嫌娲补。馌妇心情，此时更比，凤楼人苦。讶楝风暗尽，梅霖须到，偏万股晴丝误。",
      "骊梦珠宫正午。锁灵泉飞来无路。城阴闻叹，绿蓑影过，金茸翠亩。绀幰星言，笺天独立，杏花深处。约阿香睡醒，蓉塘踏水，唤痴龙去。"
    ]
  },
  {
    "id": "adcfe4db8a6ab57edfbe6be38f9e2f95",
    "title": "采桑子·送紫帆入吴",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "柳天明月梅天雨，黄了苏州。绿了扬州。君到江南不许愁。",
      "翻思那日经行处，红板桥头。白板扉头。有个萧娘尚在不。"
    ]
  },
  {
    "id": "adcfe4db8a6ab57eb94c356caea980d6",
    "title": "字字双",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "杨丝柳丝桥复桥。蘋叶蘋花潮复潮。",
      "红楼月子高复高。吴娃艇子摇复摇。"
    ]
  },
  {
    "id": "adcfe4db8a6ab57e0746ba76097b484f",
    "title": "长亭怨社题饯春",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "正人在乱红飞处。添个啼鹃，小帘朱户。此际江南，落花时节甚情绪。送侬几度。也输到侬来作主。卖杏街楼，空阅尽年年春雨。",
      "同去。趁章台倦舞，最惜白家樊素。天涯一路。齐料理翠筵尊俎。慢腾腾行马关河，静悄悄离鸾院宇。只密写东皇，遗爱绿阴千树。"
    ]
  },
  {
    "id": "adcfe4db8a6ab57e0746ba765df1514b",
    "title": "长亭怨社题饯春",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "枉分付万红遮路。鹃国楼台，影儿曾贮。春似佳朋，尊前易散总难聚。要随伊去。访天外桃花倩女。水远山长，试借问君家何处。",
      "芳句。把莺恩蝶爱，题满绿阴窗户。沉沉院宇。只不合单留愁住。想画舫湾到苏堤，蓦几阵东风呼渡。乍闲了游人，长日来修花谱。"
    ]
  },
  {
    "id": "adcfe4db8a6ab57e2325ad388af83a26",
    "title": "章台柳",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "漫天絮。漫天絮。",
      "水远山长飞不住。遮却高楼恨易生，不如遮却春归路。"
    ]
  },
  {
    "id": "adcfe4db8a6ab57e08b56eb89863d506",
    "title": "潇湘神",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "潇水波。湘水波。",
      "月明唱起竹枝歌。万艳万愁呼欲出，湘花颜色似湘娥。"
    ]
  },
  {
    "id": "adcfe4db8a6ab57e9b2b1bac1ebfd209",
    "title": "促拍满路花和白仙词四首",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "忠臣惭保保，孝子愧安安。文章还远逊，赵闲闲。年来勋业，分付水精盘。末路真堪笑，一事无成，英雄儿女神仙。",
      "问何时委蜕如蝉。返我太虚天。茂陵封禅稿，任丛残。御风骑气，撒手谅非难。骨肉团栾好，蕊珠兜率，方知即在庐山。"
    ]
  },
  {
    "id": "adcfe4db8a6ab57e9b2b1bac62c6373e",
    "title": "促拍满路花和白仙词四首",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "鱼龙方跋扈，鸡犬岂平安。五洲蜗角局，不能闲。金瓯将缺，先变烂银盘。沧海扬尘后，荆棘铜驼，只愁泪洒神仙。",
      "大槐宫衮衮貂蝉。那有柱擎天。玉龙三百万，甲将残。乾坤澒洞，来日大都难。披发吾行矣，儒衣僧帽，黄冠差胜文山。"
    ]
  },
  {
    "id": "adcfe4db8a6ab57e9b2b1bac5b0bd494",
    "title": "促拍满路花和白仙词四首",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "出师留两表，王业不偏安。武乡侯尽瘁，肯偷闲。回思当日，膝向草庐盘。出处何常有，出作完人，处为忠孝神仙。",
      "即先生岂薄貂蝉。悲悯切人天。明知唐社稷，已将残。英雄同恨，鍊石补天难。汉末还唐末，三醉岳阳，何如六出祁山。"
    ]
  },
  {
    "id": "adcfe4db8a6ab57e9b2b1bacc632c843",
    "title": "促拍满路花和白仙词四首",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "涛声趋左蠡，岭势接南安。匡庐真福地，境幽闲。三天子障，虎踞与龙盘。五老峰千丈，结个茅庐，任人谤是神仙。",
      "记曾听万壑哀蝉。乐似奏钧天。琪花飘满地，鸟衔残。桃源洞里，秦火到应难。我与昌黎异，世间屈曲，不如从汝神山。"
    ]
  },
  {
    "id": "adcfe4db8a6ab57e9b2b1bacc23cbff8",
    "title": "促拍满路花和白仙词四首",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "西湖虽可乐，南渡太偷安。半闲堂上客，半闲闲。销金锅里，蟋蟀斗千盘。炮打襄阳日，葛岭笙歌，依然人望如仙。",
      "水龙吟寓感于蝉。天水碧连天。渡江闻白雁，一声残。诸陵何处，花落欲寻难。千古伤心事，年年风雨，如闻痛哭厓山。"
    ]
  },
  {
    "id": "adcfe4db8a6ab57e9b2b1bace61142bf",
    "title": "促拍满路花和白仙词四首",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "乌飞三匝绕，鹪寄一枝安。归来沧海上，且偷闲。光阴电驶，腊粥接春盘。幸有高堂寿，红颊青瞳，居然陆地神仙。",
      "把莱衣愿换貂蝉。此乐胜生天。南陔诗可诵，补编残。龙华会上，迦叶与阿难。况有真仙护，今宵此地，便同蕊阙蓬山。"
    ]
  },
  {
    "id": "adcfe4db8a6ab57e3ba30028a70e07c8",
    "title": "阅金经题秋蓬听雨图",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "雁与新寒约，鸥将旧隐招。剪灯独自话无憀。潮。",
      "流到泰娘桥。妆楼悄。曾否梦吹箫。"
    ]
  },
  {
    "id": "adcfe4db8a6ab57e5e8758bcde0b0788",
    "title": "八声甘州·赋六忆来",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "忆来时提着缕金鞋，刬袜下香阶。似流云吐出，一轮华月，光照楼台。浑把春风带到，沿路牡丹开。香自伊怀里，暗扑侬怀。",
      "底事佩声又远，早知人性急，故要迟回。甚工夫未破，犹待小鬟催。肯相怜停辛伫苦，为惊鸿费尽魏王才。还只怕空言少据，定所难猜。"
    ]
  },
  {
    "id": "adcfe4db8a6ab57e5e8758bc35acdc58",
    "title": "八声甘州·赋六忆来",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "忆坐时端正不夭斜，故意远些些。但焚香扫地，莫思闲事，误了年华。侬学善才童子，甘拜九莲花。才把双钩捻，晕起微霞。",
      "朋比薰炉何意，任海棠红绽，懒去看他。怕起来时侯，略略有些麻。记凭肩吹笙花底，故嗔人压损画裙沙。方锦褥镇常亲近，软玉无瑕。"
    ]
  },
  {
    "id": "adcfe4db8a6ab57e5e8758bc8e984004",
    "title": "八声甘州·赋六忆来",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "忆食时初竟晓梅妆，对面饱端相。是天生两口，甜恩苦怨，总要同尝。还把檀郎二字，细嚼当槟榔。漱水休倾却，中有脂香。",
      "闻道别来餐减，只相思一味，当作家常。想靓犀微露，剔着假思量。惩桃花煮成红粥，早拚他心里葬春光。侬只梦胡麻熟否，不梦黄粱。"
    ]
  },
  {
    "id": "adcfe4db8a6ab57e5e8758bc3faa6ee2",
    "title": "八声甘州·赋六忆来",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "忆眠时凤帐掩娇颦，脸印枕痕新。任金钗压扁，罗衫摺蹙，休唤真真。只恐和人和梦，都化作梨云。梦里何滋味？犹咽香津。",
      "那日迥廊中酒，有猩红万点，铺作重茵。被檀奴欺负，偷解茜纱裙。甚东风相扶不起，被春愁困了柳腰身。凭仗着三生恩眷，消受横陈。"
    ]
  },
  {
    "id": "adcfe4db8a6ab57e5e8758bc6ef85cdd",
    "title": "八声甘州·赋六忆来",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "忆立时初出绣纬中，偏爱画栏东。正伤春人独，落花微雨，归燕帘拢。添个小鬟扶着，香下四眉峰。遮却湘裙半，一树嫣红。",
      "曾似羽林夜约，累卿卿待久，酸透双弓。斗腰支谁俊，私语更喁喁。愿天怜比肩人瘦，把双魂吹化海棠风。还记否柳绵撩乱，蓦地相逢？"
    ]
  },
  {
    "id": "adcfe4db8a6ab57e5e8758bce7ee7549",
    "title": "八声甘州·赋六忆来",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "忆去时红浪涨衾窝，一半泪痕多。把兰心玉体，通宵赠遍，重赠秋波。指点画楼珠箔，明日是星河。留着飞龙骨，甘为伊拖。",
      "若道梦中遇也，却分明换得，凤帕香罗。便生涯是梦，梦肯再来么？送春归一天花雨，问何人禅榻伴维摩？从此后凄年苦夜，细细消磨。"
    ]
  },
  {
    "id": "adcfe4db8a6ab57e26ac98f0f3fb9735",
    "title": "八声甘州·连句再赋六忆来",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "忆来时随月到中庭，呼侬启双扉。问朱楼未远，今宵细约，何事偏迟？行近画阑干路，转识是花枝。又者回初见，道了相思。",
      "才傍檀郎几案，便戏拈小印，铃上书眉。正帘拢生色，春满敝斋时。怕凉他盈盈香汗，坐风前不任解罗衣。认前度小窗鹦鹉，唤个人儿。"
    ]
  },
  {
    "id": "adcfe4db8a6ab57e26ac98f0a43a8aa6",
    "title": "八声甘州·连句再赋六忆来",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "忆坐时盘膝捻双翘，移灯故偎郎。算生来好静，一春消受，妆罢薰香。怪道文茵太窄，并倚却相妨。又推侬暂起，自理罗裳。",
      "莫更凭肩对镜，怕菱花一朵，也妒人双。有合欢钿椅，新制出西洋。只怜伊恹恹伏几，是嗽时搁了绣鸳鸯。把月底红阑熨暖，却受微凉。"
    ]
  },
  {
    "id": "adcfe4db8a6ab57e26ac98f03a732844",
    "title": "八声甘州·连句再赋六忆来",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "忆食时脂晕尚留唇，含情递余杯。说春纤切笋，郎应可口，小婢亲偎。故向卿卿索哺，郎性武如孩。笑语加飧未，底用侬陪？",
      "总是团圞玉案，问有时对面，何似肩偎。厌灵狸馋煞，嗅到凤头鞋。似生成一双象箸，也朝朝在手不分开。还同把牙儿剔箸，替拔金钗。"
    ]
  },
  {
    "id": "adcfe4db8a6ab57e26ac98f01303bd43",
    "title": "八声甘州·连句再赋六忆来",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "忆眠时四角掩香罗，魂销玉钩声。乍两头鸳枕，抛将一半，调护春酲。最是罗襦乍褪，禁得嫩寒轻？金扣悭郎解，先约山盟。",
      "伸得琼酥半臂，恰补伊肩罅，俊语丁宁。说前宵去也，怪底梦难成。怎铺得鸳衾太窄，惹个侬香汗不曾晴。空抛却发香青绺，有堕钗横。"
    ]
  },
  {
    "id": "adcfe4db8a6ab57e26ac98f07d05411f",
    "title": "八声甘州·连句再赋六忆来",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "忆立时密约怨郎迟，亭亭傍花阴。指苔边弓印，凤钗溜也，故遣侬寻。满地月华如水，冰透凤鞋心。更一双罗袜，凉露偷侵。",
      "扶住身裁一搦，怕尖风刬地，婢力难任。更瞒他鹦鹉，行人绿杨深。似当时隔帘初见，悄无人深院正听琴。也曾由中门映处，拾得斜簪。"
    ]
  },
  {
    "id": "adcfe4db8a6ab57e26ac98f0bd20b64c",
    "title": "八声甘州·连句再赋六忆来",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "忆去时媚眼故看人，情波一分秋。渐铜壶滴尽，珠帘放下，残月当楼。忍见笼灯上了，欲步又回头。私祝朱扉槛，阻住莲钩。",
      "早又魂销尽也，只鸳廊屟迹，尚为郎留。怎丁宁忘了，明日早来不？裹瓜仁一方罗帕，在侬怀知是甚时投？相思味从新领略，今夜拚休。"
    ]
  },
  {
    "id": "adcfe4db8a6ab57e11a1ff34608c0075",
    "title": "多丽·为袁敬甫补悼亡",
    "authorName": "易顺鼎",
    "authorId": "adcfe4db8a6ab57ed1457b72d1457b72",
    "dynasty": "清",
    "content": [
      "玉卮娘，人间金屋难藏。是生成、雪肤花貌，海山别有家乡。",
      "九螭钗、两头敲重，千蝶帐、四角拖长。稽首情天，扫眉才地，镜台双笑伴檀郎。",
      "谁说道、书生无命，曾染杜兰香。还牢记、帕装端正，钏响荒唐。",
      "问因何、西东沟水，茂陵留句凄凉。抱愁眠、暗销龙骨，收影去、空费鸾肠。",
      "白燕秋飞，红鹃春哭，伤心不见殓时妆。料碧海、娥情定悔，夜夜照潇湘。",
      "虚博得、月归环佩，云想衣裳。"
    ]
  },
  {
    "id": "adcfe4db8b08e24a1221d98a0811b4f4",
    "title": "酷相思·红豆",
    "authorName": "李佩金",
    "authorId": "adcfe4db8b08e24ad1457b72d1457b72",
    "dynasty": "清",
    "content": [
      "粒粒珊瑚金盒贮。正别绪、肠千缕。几猜认、东风梅蕊吐。人道是、春何苦。春道是、人何苦。",
      "怨曲频拈纤手数。欲寄与、天涯阻。向窗外、轻调鹦鹉语。花道是、鹃啼雨，鹃道是、花啼雨。"
    ]
  },
  {
    "id": "adcfe4db8b08e24a7bc408189f8a075e",
    "title": "十六字令雨夜",
    "authorName": "李佩金",
    "authorId": "adcfe4db8b08e24ad1457b72d1457b72",
    "dynasty": "清",
    "content": [
      "眠。点滴空阶断复连。难消遣，风雨落花天。"
    ]
  },
  {
    "id": "adcfe4db8b08e24a7a4ad795832736b6",
    "title": "如梦令·春暮",
    "authorName": "李佩金",
    "authorId": "adcfe4db8b08e24ad1457b72d1457b72",
    "dynasty": "清",
    "content": [
      "梦觉绿窗天曙。燕子帘钩私语。报与惜花人，一院落红飞去。",
      "春去。春去。九十韶光无据。"
    ]
  },
  {
    "id": "adcfe4db8b08e24a807a013c6e1971bd",
    "title": "醉花阴·寄许林风庭珠姊蜀中",
    "authorName": "李佩金",
    "authorId": "adcfe4db8b08e24ad1457b72d1457b72",
    "dynasty": "清",
    "content": [
      "强把瑶徽消永昼。香懒添金兽。对此暮秋天，别绪离情，赢得人争瘦。",
      "梦回寂寂残灯后。泪早盈衫袖。明月望关山，何处相逢，絮语重携手。"
    ]
  },
  {
    "id": "adcfe4db8b08e24a606af325b8e1d36e",
    "title": "青衫湿题浔阳送客图",
    "authorName": "李佩金",
    "authorId": "adcfe4db8b08e24ad1457b72d1457b72",
    "dynasty": "清",
    "content": [
      "半帆冷月空江口，枫荻晚烟横。归鸿无数，乡心几许，如此秋声。",
      "尊前掩面，凄凄切切，细数生平。琵琶哀怨，青衫憔悴，一样销魂。"
    ]
  },
  {
    "id": "adcfe4db8b08e24a26d471e222c9daa0",
    "title": "月华清·望月感怀",
    "authorName": "李佩金",
    "authorId": "adcfe4db8b08e24ad1457b72d1457b72",
    "dynasty": "清",
    "content": [
      "久雨新晴，银河澄练，盈盈一水清浅。云吐冰丸，独倚曲阑干畔。情无限、碧海青天，愁如茧、并刀难剪。谁见。正双眉深锁，泪痕划面。",
      "素魄窥窗幽怨。恨小院无人，疏帘乍卷。别有伤心，宽褪旧时金钏。只赢得、夜冷归眠，怯罗衣、露珠点点。轻唤。恐凄凉梦影，短檠摇断。"
    ]
  },
  {
    "id": "adcfe4db8b08e24a8445e314bbfb399b",
    "title": "清平乐·暮春午睡，梦许林风姊，醒后感作",
    "authorName": "李佩金",
    "authorId": "adcfe4db8b08e24ad1457b72d1457b72",
    "dynasty": "清",
    "content": [
      "榆钱柳絮。春去愁难去。帘卷玲珑天欲暮。醒后惊疑何处。",
      "可怜月魄花魂。无聊怕到黄昏。倚遍阑干十二，离愁约上眉痕。"
    ]
  },
  {
    "id": "adcfe4db8b08e24ac00cc0d91358ec09",
    "title": "鹧鸪天·春闺",
    "authorName": "李佩金",
    "authorId": "adcfe4db8b08e24ad1457b72d1457b72",
    "dynasty": "清",
    "content": [
      "晓起心慵对镜前。子规啼彻落花天。病中为怯东风峭，不卷珠帘整日眠。",
      "人悄悄，思绵绵。绿杨深锁一溪烟。供愁夜半中庭雨，滴破吟魂到枕边。"
    ]
  },
  {
    "id": "adcfe4db8b08e24ad3a5572590919ac0",
    "title": "梅花引·即景",
    "authorName": "李佩金",
    "authorId": "adcfe4db8b08e24ad1457b72d1457b72",
    "dynasty": "清",
    "content": [
      "淡烟笼。碧帘栊。一缕炉香细细风。画楼东。月如弓。来与眉峰，两下斗玲珑。",
      "流莺枝上春将去。杜鹃声里魂何处。意无穷。句难工。小立花丛，含愁数落红。"
    ]
  },
  {
    "id": "adcfe4db8b08e24a38d114711debd968",
    "title": "蝶恋花·暮春雨中感作",
    "authorName": "李佩金",
    "authorId": "adcfe4db8b08e24ad1457b72d1457b72",
    "dynasty": "清",
    "content": [
      "蝶梦惊残花已误。怨紫愁红，忽忽成香土。长日爱眠宵不寐。无聊觅句教鹦鹉。",
      "檐网留春花络住。掠断游丝，玉剪双飞去。杜宇声中愁几许。蒙蒙落絮和烟雨。"
    ]
  },
  {
    "id": "adcfe4db8b08e24ae6002006e274a8d8",
    "title": "蝶恋花·闺情",
    "authorName": "李佩金",
    "authorId": "adcfe4db8b08e24ad1457b72d1457b72",
    "dynasty": "清",
    "content": [
      "随意拈毫消永昼。兜里愁心，怎奈眉峰皱。时节落花人病后。重帘不放东风透。",
      "镜里年来非是旧。绿暗红稀，人亦成春瘦。一夜无情风雨骤。呢喃燕子如私咒。"
    ]
  },
  {
    "id": "adcfe4db8b08e24a7e6b26368dea8d85",
    "title": "浪淘沙·寄怀林风",
    "authorName": "李佩金",
    "authorId": "adcfe4db8b08e24ad1457b72d1457b72",
    "dynasty": "清",
    "content": [
      "抱膝拥香篝。数尽更筹。绿波青草忆侬不。多少相思离别语，欲写还休。",
      "灯火独窗幽。新月如钩。花魂蝶影暗牵愁。风雨连朝春去也，何计忘忧。"
    ]
  },
  {
    "id": "adcfe4db8b08e24ad6b5d988ea8132b5",
    "title": "采桑子·月夜",
    "authorName": "李佩金",
    "authorId": "adcfe4db8b08e24ad1457b72d1457b72",
    "dynasty": "清",
    "content": [
      "低垂帘幕人声悄，睡鸭香温。瘦影冰魂。窗外梅花月一痕。",
      "别离滋味谁能说，斜倚银屏。煮罢鹅笙。虬箭叮咚却二更。"
    ]
  },
  {
    "id": "adcfe4db8b08e24a915d35b0862d50f8",
    "title": "西子妆题美人晓妆图",
    "authorName": "李佩金",
    "authorId": "adcfe4db8b08e24ad1457b72d1457b72",
    "dynasty": "清",
    "content": [
      "晓气如烟，春寒似剪，好梦莺声唤转。一番情思倦恹恹，拂菱花、碧纱窗畔。画眉人怨。曾酿否、镜中娇面。锁双弯，多少闲愁怨，归来始展。",
      "东风懒。不到天涯，那有鱼和雁。瘦腰无力倚楼台，掠云鬟、怕抬纤腕。鬓钗斜罥。记当日、花枝轻捻。指尖尖，笑染黛痕深浅。"
    ]
  },
  {
    "id": "adcfe4db8b08e24af9cbf25c9010d627",
    "title": "眉妩·新月，用宋王碧山韵",
    "authorName": "李佩金",
    "authorId": "adcfe4db8b08e24ad1457b72d1457b72",
    "dynasty": "清",
    "content": [
      "乍黄昏庭院，骤雨初过，银浦暮云暝。撩起闲情绪，开帘拜，一弯斜过虚径。曲阑倚稳。逗眉痕、如许离恨。颦双蛾、悄向花间立，夜凉怯衣冷。",
      "怎奈愁心难问。又无端照我，憔悴鸾镜。骨压丝儿瘦，带围减、怕消三五圆景。碧天路永。盼那时、盈满重正。此际黯消疑，扶上秋千墙影。"
    ]
  },
  {
    "id": "adcfe4db8b08e24a6cf83c85dc3092d3",
    "title": "潇湘夜雨题葬花图",
    "authorName": "李佩金",
    "authorId": "adcfe4db8b08e24ad1457b72d1457b72",
    "dynasty": "清",
    "content": [
      "雨雨风风，花花草草，一番春梦谁怜。蒙蒙庭院絮如烟，多化作、彩云飞散。闲凝盼、底事缠绵。薶愁地，扫将旧恨，付与啼鹃。",
      "瘦人天气，落花时节，似水华年。想个侬，病起悄立阑边。判几许、泪珠缄裹，知多少、绿怨红残。游丝袅，韶华难绾，幽思上眉弯。"
    ]
  },
  {
    "id": "adcfe4db8b08e24add5200671053ecdd",
    "title": "减字木兰花·夜雨书怀",
    "authorName": "李佩金",
    "authorId": "adcfe4db8b08e24ad1457b72d1457b72",
    "dynasty": "清",
    "content": [
      "雨昏灯暝。窗外芭蕉敲梦冷。点点声声。故扰愁人睡不成。",
      "更深夜永。一线馀香摇瘦影。旧句低吟。不是伤心不要听。"
    ]
  },
  {
    "id": "adcfe4db8b08e24a7b57749e1cc96914",
    "title": "琴调相思引题美人整琴图",
    "authorName": "李佩金",
    "authorId": "adcfe4db8b08e24ad1457b72d1457b72",
    "dynasty": "清",
    "content": [
      "雪影条条裂一痕。夜寒谁与诉秋魂。冰弦欲调，惆怅又还停。",
      "何处西风吹梦冷。凉丝坐向鬓边生。回肠缕缕，难续此时心。"
    ]
  },
  {
    "id": "adcfe4db8b08e24aa29be4838fffeb1e",
    "title": "露华残月",
    "authorName": "李佩金",
    "authorId": "adcfe4db8b08e24ad1457b72d1457b72",
    "dynasty": "清",
    "content": [
      "星疏云敛。正莲漏将残，树影低转。忽逗惺忪，依旧一痕秋浅。怜染那忍先眠，夜夜照人清减。还知否，眉梢恨多，偏是侬见。",
      "小庭暑退纨扇。便误拜深深，香袅心篆。怎奈一回憔悴，一回长叹。剩得前度闲愁，挂在宝帘银蒜。罗衣冷，花魂和梦销黯。"
    ]
  },
  {
    "id": "adcfe4db8b08e24a6a9f90d8bd3000fe",
    "title": "一叶落窗外芭蕉两丛，其一既枯，复茁雨后，遂萎赋此以吊。",
    "authorName": "李佩金",
    "authorId": "adcfe4db8b08e24ad1457b72d1457b72",
    "dynasty": "清",
    "content": [
      "一叶落。梦初觉。今宵听雨不如昨。",
      "薄情怯暮寒，秋魂飘无著。飘无著。敲破声声柝。"
    ]
  },
  {
    "id": "adcfe4db8b08e24aec7f811a3d2c67a8",
    "title": "金缕曲·壬戍暮春送湘芷大弟玉田读书",
    "authorName": "李佩金",
    "authorId": "adcfe4db8b08e24ad1457b72d1457b72",
    "dynasty": "清",
    "content": [
      "追忆儿时事。在书窗、同心砚席，十三年纪。读瘦红釭莲漏涩，月坠凉烟似水。只馀得、而今憔悴。潦草诗词终是累，总无端、历尽悲和喜。歌芍药，将离矣。",
      "残香支梦萦愁细。话连宵、虽然小别，也多离味。飞羽年华须自惜，莫把光阴轻弃。更一语、叮咛须记。亲为春风频失意，博庭欢、望尔成名慰。止不住，盈盈泪。"
    ]
  },
  {
    "id": "adcfe4db8b08e24a0b37d2ac89f30fad",
    "title": "琐窗寒·题雪艳图",
    "authorName": "李佩金",
    "authorId": "adcfe4db8b08e24ad1457b72d1457b72",
    "dynasty": "清",
    "content": [
      "琐骨凝膏，虬珠缀玉，峭寒庭院。灯孤梦瘦，愁断美人天远。傍阑干、横斜数枝，恍疑雪海珊瑚见。看春痕写出，花疏月淡，十分清艳。帘卷。",
      "琼瑶片。正乱点檐前，鬓丝轻罥。暗花盈袖，素萼折来低捻。料离心、正忆江南，故园几番风信转。送黄昏、翠羽惊寒，冻蕊霜华泫。"
    ]
  },
  {
    "id": "adcfe4db8b08e24a47c1f5b75007c852",
    "title": "鬓云松令夏夜纳凉邀蕊渊同作",
    "authorName": "李佩金",
    "authorId": "adcfe4db8b08e24ad1457b72d1457b72",
    "dynasty": "清",
    "content": [
      "竹庭幽，莲漏永。兰夜无聊，可奈愁人醒。几点荧光流曲径，细细荷风，卷碎玲珑景。",
      "翠屏深，炉篆静。临月残妆，云匣开金镜。玉笛邻墙吹未稳，叶叶凉生，露下单衣冷。"
    ]
  },
  {
    "id": "adcfe4db8b08e24aa509326ad178b15c",
    "title": "菩萨蛮·秋夜书怀",
    "authorName": "李佩金",
    "authorId": "adcfe4db8b08e24ad1457b72d1457b72",
    "dynasty": "清",
    "content": [
      "冰轮碾破遥空碧。砧声敲冷相思夕。望断雁来天。潇湘烟水寒。",
      "玲珑花里月。知否人间别。一样去年秋。如何几样愁。"
    ]
  },
  {
    "id": "adcfe4db8b08e24ae0838e96d856be68",
    "title": "金缕曲·仲秋送畹兰妹归吴江",
    "authorName": "李佩金",
    "authorId": "adcfe4db8b08e24ad1457b72d1457b72",
    "dynasty": "清",
    "content": [
      "惜别肠千缕。最关心、拈花写韵，琐窗絮语。瘦尽诗魂扶不起，堪叹旧时俦侣。只半响、萍缘欢聚。屈指到家残菊候，正吴江、枫落秋如许。听一舸，潇潇雨。",
      "分飞雁影迷归路。转叮咛、烟村水驿，薄寒宜护。珍重加餐须努力，莫把闲愁频赋。酒醒后、今宵何处。只我思乡归未得，仗西风、吹梦随君去。双袖湿，离情苦。"
    ]
  },
  {
    "id": "adcfe4db8b08e24a6e59d69971223b33",
    "title": "菩萨蛮·雨窗怀畹兰",
    "authorName": "李佩金",
    "authorId": "adcfe4db8b08e24ad1457b72d1457b72",
    "dynasty": "清",
    "content": [
      "挑残凤胫釭花暝。凉烟如水虚窗静。风雨一更更。愁多梦不成。",
      "思归归不得。婉转柔肠织。灯火照孤帆。知君眠未眠。"
    ]
  },
  {
    "id": "adcfe4db8b08e24a1bf12cfcf60b9f45",
    "title": "沁园春·秋夜病怀书感",
    "authorName": "李佩金",
    "authorId": "adcfe4db8b08e24ad1457b72d1457b72",
    "dynasty": "清",
    "content": [
      "清夜回肠，百绪纷纭，凄然泪零。觉天涯离恨，痴魂黯黯，宵深肺病，短梦惺惺。霜叶辞枝，寒蛩咽露，粉月玲珑上绮棂。孤光冷，偏照人庭院，别样分明。",
      "屏山瘦影伶俜。见背壁、残灯死复醒。叹身如年历，暗知凄节，心同刻漏，记尽长更。生小工愁，从来善哭，何况而今寥落情。无憀极，倩喘丝半缕，扶住黄昏。"
    ]
  },
  {
    "id": "adcfe4db8b08e24af38bb09d94178db2",
    "title": "南乡子·题梁溪诗冢图",
    "authorName": "李佩金",
    "authorId": "adcfe4db8b08e24ad1457b72d1457b72",
    "dynasty": "清",
    "content": [
      "遥望九龙岑。断碣残碑秋草深。飘渺诗魂招不得，黄昏。冷月苍凉山鬼吟。",
      "好句怕飘零。肯付秦灰荡夕曛。卜得埋愁三尺地，孤坟。十丈灵光透碧云。"
    ]
  },
  {
    "id": "adcfe4db8b08e24aef2fde18b674bbe0",
    "title": "金缕曲·寒夜同蕊渊二姊茗话有感",
    "authorName": "李佩金",
    "authorId": "adcfe4db8b08e24ad1457b72d1457b72",
    "dynasty": "清",
    "content": [
      "萧瑟闲庭院。掩文窗、薄寒料峭，暗灯频剪。从道宵长莲漏永，比似闲愁还短。化万缕、萦缠如茧。款约轻魂随梦去，绕天涯、不怕风吹断。檐铎语，又惊转。",
      "一九冷魂霜华满。算年年、照人如镜，几般愁怨。惆怅家园心飘渺，多少海思霞念。恐次日、遂成虚愿。可惜江南花月好，到春来、空付莺和燕。归途杳，碧云远。"
    ]
  },
  {
    "id": "adcfe4db8b08e24ad28406ea550f5077",
    "title": "贺新郎·送湘芷大弟南归就婚蒋氏，吉期适新正望后一日也",
    "authorName": "李佩金",
    "authorId": "adcfe4db8b08e24ad1457b72d1457b72",
    "dynasty": "清",
    "content": [
      "香绾同心篆。趁明蟾、良宵二八，芳梅初绽。绣仗纱笼行婀娜，是处笙歌凤管。正璧月、琼枝潋滟。迎得青溪人似玉，喜璇闰、合卺鸳鸯宴。红烛底、人争看。",
      "萧郎自是神仙眷。倚屏山、衣香钏韵，几回偷盼。恼乱灯花摇不定，斜映檀腮半面。听莲漏、穿花三转。明日绿窗拈彩笔，对芙蓉、商略眉深浅。携翠袖、整金钿。"
    ]
  },
  {
    "id": "adcfe4db8b08e24ac06ac9f296e2d814",
    "title": "南歌子",
    "authorName": "李佩金",
    "authorId": "adcfe4db8b08e24ad1457b72d1457b72",
    "dynasty": "清",
    "content": [
      "炉篆摇寒绿，釭花坠冷红。非关闲恨锁眉峰。却怪年年多半、别离中。",
      "残月明珠箔，疏星淡碧空。此时情味想应同。遥忆鸡声茅店、晓村风。"
    ]
  },
  {
    "id": "adcfe4db8b08e24a43b529c5e2edd8a2",
    "title": "采桑子·蕊渊",
    "authorName": "李佩金",
    "authorId": "adcfe4db8b08e24ad1457b72d1457b72",
    "dynasty": "清",
    "content": [
      "冰蟾似水空帘静，瘦影玲珑。香雪迷蒙。灯晕凝寒火不红。",
      "薰炉独拥无聊甚，一笛悲风。午夜疏钟。知否凄凉两地同。"
    ]
  },
  {
    "id": "adcfe4db8b08e24a43b529c52f915644",
    "title": "采桑子·蕊渊",
    "authorName": "李佩金",
    "authorId": "adcfe4db8b08e24ad1457b72d1457b72",
    "dynasty": "清",
    "content": [
      "灯前夜夜金钱卜，细数行人。梦绕离亭。水驿烟村第几程。",
      "年来惯是轻离别。坠雨零星。寥落诗魂。只剩当时月一痕。"
    ]
  },
  {
    "id": "adcfe4db8b08e24a43b529c547448ad8",
    "title": "采桑子·蕊渊",
    "authorName": "李佩金",
    "authorId": "adcfe4db8b08e24ad1457b72d1457b72",
    "dynasty": "清",
    "content": [
      "清游最忆芙蓉郭，约伴花朝。折柬相邀。戏蝶寻香上翠翘。",
      "秋风无奈歌骊曲，瘦减吟腰。泪揾鲛绡。锦水多情咽暮潮。"
    ]
  },
  {
    "id": "adcfe4db8b08e24a43b529c59f74ae4a",
    "title": "采桑子·蕊渊",
    "authorName": "李佩金",
    "authorId": "adcfe4db8b08e24ad1457b72d1457b72",
    "dynasty": "清",
    "content": [
      "泪花沾袖红冰薄，砚试烟丸。小叠云蓝。彩笔轻呵墨晕寒。",
      "欲将别恨从头寄，书到平安。束竹肠攒。万种离愁写出难。"
    ]
  },
  {
    "id": "adcfe4db8b08e24a43b529c5095312c0",
    "title": "采桑子·蕊渊",
    "authorName": "李佩金",
    "authorId": "adcfe4db8b08e24ad1457b72d1457b72",
    "dynasty": "清",
    "content": [
      "最怜小妹抛侬去，青鸟音沉。消息难闻。娇病经秋恐不胜。",
      "玉珰缄札殷勤寄，为语卿卿。珍重吟身。好慰堂前阿母心。"
    ]
  },
  {
    "id": "adcfe4db8b08e24a43b529c5fcf7820f",
    "title": "采桑子·蕊渊",
    "authorName": "李佩金",
    "authorId": "adcfe4db8b08e24ad1457b72d1457b72",
    "dynasty": "清",
    "content": [
      "玉梅花下凝情望，碧海青天。十二阑干。风露人闲一样寒。",
      "含愁悄对姮娥说，才见团圞。早又弯环。那得清光夜夜圆。"
    ]
  },
  {
    "id": "adcfe4db8b08e24a9149ee56a948de03",
    "title": "金缕曲·岁暮有怀畹兰于吴中",
    "authorName": "李佩金",
    "authorId": "adcfe4db8b08e24ad1457b72d1457b72",
    "dynasty": "清",
    "content": [
      "泪泫桃花纸。倩青鸾、殷勤寄与，萼华小妹。旧日瑶清诸女伴，都向尘寰去矣。怕此后、再来无计。只剩嫦娥犹未嫁，尚依然、独处琳宫里。人世事，知无味。",
      "寒宵坐冷釭花蕊。记当时、挑灯闲话，三山往事。慧语关心偏惬意，自许此生知己。却不料、君先归里。同住江南犹恨远，隔盈盈、一片吴淞水。况天末，人迢递。"
    ]
  },
  {
    "id": "adcfe4db8b08e24a7a62995078649c1c",
    "title": "蝶恋花·壬戍除夕",
    "authorName": "李佩金",
    "authorId": "adcfe4db8b08e24ad1457b72d1457b72",
    "dynasty": "清",
    "content": [
      "红烛笼香檀篆细。杂坐离欢，倍是愁滋味。爆竹声中愁去未。明朝又恐从新起。",
      "最忆当年今夕事。柏酒春盘，灯下藏钩戏。斜倚屏山无限意。不情不绪清清地。"
    ]
  },
  {
    "id": "adcfe4db8b08e24ab3486ec5f65cc060",
    "title": "东风第一枝·癸亥元旦喜雪次蕊渊二姊韵",
    "authorName": "李佩金",
    "authorId": "adcfe4db8b08e24ad1457b72d1457b72",
    "dynasty": "清",
    "content": [
      "门掩梨花，庭飞蝶粉，素彩莹窗凝素。银装十二阑干，喜逗烟光媚妩。东风弄影，见吹起、半帘香雾。试麋丸、砚冻微烘，也效谢家吟絮。",
      "细展诵、云蓝佳句。正乱撒、瑶花催赋。歌裁白纻轻翻，曲按羽衣低舞。漫揎罗袖，拨炉火、重添檀炷。眩双眸、万顷璚田，春在空香深处。"
    ]
  },
  {
    "id": "adcfe4db8b08e24a53b8d1df09f83e77",
    "title": "蝶恋花·偶成",
    "authorName": "李佩金",
    "authorId": "adcfe4db8b08e24ad1457b72d1457b72",
    "dynasty": "清",
    "content": [
      "窣地帘波寒料峭。午梦惺忪，一榻茶烟袅。手拨残火添鹊脑。锦囊点检焚欲稿。",
      "倦倚银屏愁悄悄。总觉心情，不似年时好。一发青山云飘渺。夕阳影里看归鸟。"
    ]
  },
  {
    "id": "adcfe4db8b08e24a995368afa509782a",
    "title": "金缕曲·自题生香馆词后并寄林风、畹兰",
    "authorName": "李佩金",
    "authorId": "adcfe4db8b08e24ad1457b72d1457b72",
    "dynasty": "清",
    "content": [
      "往事思量遍。镜台前、双眉青斗，几时曾展。费尽心魂词百首，蚕老尚馀残茧。认满纸、泪痕犹泫。珍重寄君红豆句，镇相思、何日还相见。知两地，共肠断。",
      "三年悔煞耽文翰。到而今、残缄剩墨，依然焚砚。骨肉远离知己别，对景不胜凄怨。料此恨、古今难免。烟水家山无恙在，到江南、重觅当时伴。算如今，无他愿。"
    ]
  },
  {
    "id": "adcfe4db8b08e24a510823922c7893c0",
    "title": "鬓云松令春感，和蕊渊二孜韵",
    "authorName": "李佩金",
    "authorId": "adcfe4db8b08e24ad1457b72d1457b72",
    "dynasty": "清",
    "content": [
      "玉琢相思金铸泪。薄暝帘前，燕啄香泥坠。春色依然人事改，填就新词，教与鹦哥背。",
      "梦如云，愁似醉。谁放风筝，吹坠秋千外。镜掩葳蕤慵染黛，小病初疗，怯怯轻寒耐。"
    ]
  },
  {
    "id": "adcfe4db8b08e24ae4897855be47b0d7",
    "title": "百字令春夜闻雁",
    "authorName": "李佩金",
    "authorId": "adcfe4db8b08e24ad1457b72d1457b72",
    "dynasty": "清",
    "content": [
      "兰釭花暝，听沉沉莲漏，闲愁如发。况是残宵闻雁语，叫得云波欲裂。秋托芦花，春憎燕子，辛苦关河阔。问君何事，年年来往天末。",
      "从道系帛传书，当时塞外，此日何由达。知我凄凉身世感，除是窗前明月。忆弟情深，思亲梦远，泪揾罗襟湿。轮肠宛转，此心能向谁说。"
    ]
  },
  {
    "id": "adcfe4db8b08e24a36f0988489cb2dc3",
    "title": "金缕曲",
    "authorName": "李佩金",
    "authorId": "adcfe4db8b08e24ad1457b72d1457b72",
    "dynasty": "清",
    "content": [
      "月照梨花白。背银屏、疏檠黯淡，薄寒犹怯。烟瞑星摇青欲坠，几树香桃红湿。恰正是、销魂时节。梦影迷离归路远，听啼鹃、染遍春山碧。飞不度、沧江阔。",
      "柔肠细缀丁香结。想于今、去原有恨，住还无益。两地相思终不见，何似翻然轻别。怕此后、更无消息。一点墨痕千点泪，看蛮笺、都渍殷红色。数虬箭、四更彻。"
    ]
  },
  {
    "id": "adcfe4db8b08e24a0a10eca867bec447",
    "title": "百字令题虎山玩月图",
    "authorName": "李佩金",
    "authorId": "adcfe4db8b08e24ad1457b72d1457b72",
    "dynasty": "清",
    "content": [
      "香添芸饼，乍披图省识，吾家太白。石上霜华看潋滟，入夜游氛都灭。虚籁吟秋，明波泻影，千顷玻璃彻。谁吹横笛，馀音空外如发。",
      "追昔金虎贲荒，吴宫剑冷，只剩当时月。坐对层峦看转碧，一线烟痕新裂。锦瑟初停，娇歌又起，好景无虚设。欲行又住，留连几度难别。"
    ]
  },
  {
    "id": "adcfe4db8b08e24a483346df4bf6ac82",
    "title": "百字令新秋即事",
    "authorName": "李佩金",
    "authorId": "adcfe4db8b08e24ad1457b72d1457b72",
    "dynasty": "清",
    "content": [
      "嫩晴庭院，见馀霞散绮，明河清浅。茶沸瓶笙香浥浥，划地凉风似剪。灯晕孤青、烟摇瘦碧，夜色屏纱淡。井梧坠叶，飞来满纸愁怨。",
      "忽听钿钏声声，隔墙吹度，离思天涯远。闲煞碧阑干外月，逗影潜窥银蒜。病不禁秋，愁多怯梦，心较痴云懒。无聊吟罢，罗衫泪点犹泫。"
    ]
  },
  {
    "id": "adcfe4db8b08e24a544bd674c6f39803",
    "title": "金缕曲·初夏兼山表母舅归湖田",
    "authorName": "李佩金",
    "authorId": "adcfe4db8b08e24ad1457b72d1457b72",
    "dynasty": "清",
    "content": [
      "怕听骊驹发。正无聊、将离开了，酴醾飞雪。我亦天涯商去住，一片乡心难说。算人海、暂离鸿迹。为有才名遭众忌，只五湖、风月容狂客。须不羡，二千石。",
      "河桥柳弱伤心碧。怪枝头、声声杜宇，催归太急。随意烟霞收笔底，暮厌沧江辽阔。望珍重、云蓝频达。信是古人诗句好，更那堪、客里还伤别。写不尽、巴歈拙。"
    ]
  },
  {
    "id": "adcfe4db8b08e24a9a80d10391626a32",
    "title": "金缕曲·题碧城仙梦图",
    "authorName": "李佩金",
    "authorId": "adcfe4db8b08e24ad1457b72d1457b72",
    "dynasty": "清",
    "content": [
      "飘渺琼楼迥。正清宵、迷离好梦，游仙一枕。十二阑干波曲曲，红杏枝头香眠。却仿佛、旧曾游境。只恐吟魂飞不起，仗天风。吹上三山岭。明月坠、万松顶。",
      "玉池莲叶田田浸。怕回头、茫茫尘海，几层云影。小倚碧桃花下立，又拍洪崖笑问。说此去、蓬莱远近。同上瑶台深处望，看五铢、衣薄星华冷。骑鹤背、碧天永。"
    ]
  },
  {
    "id": "adcfe4db8b08e24a582faf270540f1d3",
    "title": "声声慢·七夕招雪兰、蕊渊、蘅芳、蓉清集生香馆分韵得同心结",
    "authorName": "李佩金",
    "authorId": "adcfe4db8b08e24ad1457b72d1457b72",
    "dynasty": "清",
    "content": [
      "兰云拥鬓，麝月修眉，玉纤捣破遥青。凉浸瑶铺，炷香低拜双星。女伴争缠连爱，向花前、重缔新盟。蛛丝巧、看密牵卐字，细缀同心。",
      "婉转愁萦万缕，愿丝丝和泪，扣入回文。织女机中，年年锦织离情。怅望碧罗天远，湿榆花、香露无声。依稀听，恍天风、吹下玉笙。"
    ]
  },
  {
    "id": "adcfe4db8b08e24a9dd68b6ee1679fc3",
    "title": "风入松·寒夜听若琼大姊弹琴，同蕊渊作",
    "authorName": "李佩金",
    "authorId": "adcfe4db8b08e24ad1457b72d1457b72",
    "dynasty": "清",
    "content": [
      "凉烟如水漾空明。香篆细萦青。闲愁并入丝弦里，满疏林、散作秋声。飞下半天哀怨，胜他瑟鼓湘灵。",
      "夜深弹彻楚魂醒。空外有馀音。七条弦到无声处，数峰青、□水泠泠。一曲潇湘落雁，西风吹冷阴云。"
    ]
  },
  {
    "id": "adcfe4db8b08e24a86a7ed42a240c8e4",
    "title": "台城路冬夜书怀",
    "authorName": "李佩金",
    "authorId": "adcfe4db8b08e24ad1457b72d1457b72",
    "dynasty": "清",
    "content": [
      "茸窗悄悄笼鹦睡，兰釭冷摇青晕。斗帐量愁，机丝织恨，央及霜风休紧。愁眠乍稳。怕叠鼓飘来，断魂惊醒。似铁罗衾，夜寒偎瘦碧纱影。",
      "吟缄和泪褶损。正珠绳历历，斜过金井。月淡垂烟，帘空化水，消得几番清景。回栏小凭。恁玉臂清辉，袜罗凉浸。依约遥峰，晓钟烟外迥。"
    ]
  },
  {
    "id": "adcfe4db8b08e24a9bcac344a1d1318b",
    "title": "金缕曲·阑干",
    "authorName": "李佩金",
    "authorId": "adcfe4db8b08e24ad1457b72d1457b72",
    "dynasty": "清",
    "content": [
      "梵字随花转。正销凝、孤鸿影里，斜阳庭院。一桁翠帘波瑟瑟，依约隔花曾见。渺天际、娇云弄晚。背立东风空徒倚，奈离愁、曲曲都萦满。认千点，啼红怨。",
      "低徊怕向闲池馆。剩依然、杏梁双燕，惜春微叹。寂寞海棠红晕近，只是看花人远。再软踏、苔衣寻遍。十二碧城天似水，嵌玲珑、夜月春痕浅。又试拍，轻魂唤。"
    ]
  },
  {
    "id": "adcfe4db8b08e24a011a22ad687af8ea",
    "title": "摸鱼儿·久不得林风信，赋此代柬",
    "authorName": "李佩金",
    "authorId": "adcfe4db8b08e24ad1457b72d1457b72",
    "dynasty": "清",
    "content": [
      "夜窗虚、新正初破，惊心时序偷换。飞鸿去后无消息，误入谁家庭院。春又转。盼不到、梅花反怪东风懒。吟魂销黯。正玉漏摇愁，翠烟迷梦，寒月照清怨。",
      "并州剪，难剪缠绵心茧。相思婉转萦满。隔帷灯映屏纱淡，微逗春星数点。离思远。共万缕、垂杨绿到江南岸。无眠忆遍。见烛泪成灰，香心已死，难道此情浅。"
    ]
  },
  {
    "id": "adcfe4db8b08e24a3394be24cca427d9",
    "title": "蝶恋花·壬戍花朝后三日，喜杨蕊渊二姊枉顾，即次见赠元韵",
    "authorName": "李佩金",
    "authorId": "adcfe4db8b08e24ad1457b72d1457b72",
    "dynasty": "清",
    "content": [
      "日午小阑花气扬。弄粉吟香，且喜知音赏。迎得好风开锦障。许同兰籍名依傍。",
      "秋水冰壶神逸朗。丽句如仙，词格周秦上。投赠云蓝劳静想。琼瑶愧报酬珠唱。"
    ]
  },
  {
    "id": "adcfe4db8b08e24a3394be24273fb65d",
    "title": "蝶恋花·壬戍花朝后三日，喜杨蕊渊二姊枉顾，即次见赠元韵",
    "authorName": "李佩金",
    "authorId": "adcfe4db8b08e24ad1457b72d1457b72",
    "dynasty": "清",
    "content": [
      "澹语嚼梅清味永。百和香煎，共沦春山茗。两载神交诗作证。花间姊妹双双认。",
      "纤雨空庭幽梦醒。草脚愁生，碧长宵来病。卷起半帘湘水冷。东风吹坠轻云影。"
    ]
  },
  {
    "id": "adcfe4db8b08e24ada330f9d396465dc",
    "title": "采桑子·春日寄怀纫兰妹许庭珠",
    "authorName": "李佩金",
    "authorId": "adcfe4db8b08e24ad1457b72d1457b72",
    "dynasty": "清",
    "content": [
      "年年望断春江碧，怕倚层楼。不忍凝眸。山外云山愁更愁。",
      "凄凉远梦惟灯见，数尽莲筹。闲却香篝。人在春风冷似秋。"
    ]
  },
  {
    "id": "adcfe4db8b08e24ada330f9d1be42079",
    "title": "采桑子·春日寄怀纫兰妹许庭珠",
    "authorName": "李佩金",
    "authorId": "adcfe4db8b08e24ad1457b72d1457b72",
    "dynasty": "清",
    "content": [
      "红樱斗帐愁难寝，明日花朝。整备无聊。春过江南第几桥。",
      "碧天如水横珠斗，豆蔻香烧。韵字纱挑。月写花枝上绮寮。"
    ]
  },
  {
    "id": "adcfe4db8b08e24ada330f9d886aa1b0",
    "title": "采桑子·春日寄怀纫兰妹许庭珠",
    "authorName": "李佩金",
    "authorId": "adcfe4db8b08e24ad1457b72d1457b72",
    "dynasty": "清",
    "content": [
      "怜君憔悴天涯远，努力加餐。且自寻欢。无恙湖山待尔还。",
      "昨闻青鸟传来信，总在秋闲。准拟归船。望得盈盈眼欲穿。"
    ]
  },
  {
    "id": "adcfe4db8b08e24ada330f9d7ccace20",
    "title": "采桑子·春日寄怀纫兰妹许庭珠",
    "authorName": "李佩金",
    "authorId": "adcfe4db8b08e24ad1457b72d1457b72",
    "dynasty": "清",
    "content": [
      "天涯消息经春断，知否于归。还是家居。细数邮签紨远书。",
      "自从俗事关心后，诗思粗疏。心血都枯。婉转轮肠一字无。"
    ]
  },
  {
    "id": "adcfe4db8b08e24a5ac7cd8e7b8cd9ac",
    "title": "临江仙·寄怀雪兰、蕊渊、林风、畹兰诸秭妹",
    "authorName": "李佩金",
    "authorId": "adcfe4db8b08e24ad1457b72d1457b72",
    "dynasty": "清",
    "content": [
      "记得桐花帘外影，愔愔小雨初晴。蕙炉烟冷罢调筝。伤春新病起，无力倚银屏。",
      "对镜妆成呼小玉，花丛曾否人行。恐惊一双蝴蝶醒。栖香眠正稳，休去系金铃。"
    ]
  },
  {
    "id": "adcfe4db8b08e24a5ac7cd8eebd682e8",
    "title": "临江仙·寄怀雪兰、蕊渊、林风、畹兰诸秭妹",
    "authorName": "李佩金",
    "authorId": "adcfe4db8b08e24ad1457b72d1457b72",
    "dynasty": "清",
    "content": [
      "记得海棠花下立，珊珊瘦骨怜卿。智琼娇小太聪明。弹丝犹未熟，刚解画眉痕。",
      "满院凉烟春水暝，阴阴新绿如云。闲看归燕带斜曛。珠帘慵不卷，风急乱春星。"
    ]
  },
  {
    "id": "adcfe4db8b08e24a5ac7cd8ec11ee120",
    "title": "临江仙·寄怀雪兰、蕊渊、林风、畹兰诸秭妹",
    "authorName": "李佩金",
    "authorId": "adcfe4db8b08e24ad1457b72d1457b72",
    "dynasty": "清",
    "content": [
      "记得当时游蜀道，送春天气堪怜。盈盈十四正华年。娇痴愁不识，逋发尚垂肩。",
      "几点疏星迷晓色，闲云出岫如烟。喜登剑阁上层峦。万山风雨里，无处不啼鹃。"
    ]
  },
  {
    "id": "adcfe4db8b08e24a5ac7cd8e72c59664",
    "title": "临江仙·寄怀雪兰、蕊渊、林风、畹兰诸秭妹",
    "authorName": "李佩金",
    "authorId": "adcfe4db8b08e24ad1457b72d1457b72",
    "dynasty": "清",
    "content": [
      "记得澡兰时节好，彩舟争绕明湖。青绡半捻裹蜘蛛。匆匆看竞渡，忘戴玉钗符。",
      "百褶榴裙红欲滴，个人风韵偏殊。画栏鹦鹉笑鸦雏。日痕时过午，还缚小於菟。"
    ]
  },
  {
    "id": "adcfe4db8b08e24a5ac7cd8eed24a5c2",
    "title": "临江仙·寄怀雪兰、蕊渊、林风、畹兰诸秭妹",
    "authorName": "李佩金",
    "authorId": "adcfe4db8b08e24ad1457b72d1457b72",
    "dynasty": "清",
    "content": [
      "记得风荷喧夜雨，灯前偷谱香词。初吟未妥怕人知。人来佯弄笔，推画海棠枝。",
      "惆怅彩鸾工写韵，一方丸帕曾遗。真珠密字手亲题。怕开金锁匣，不忍见卿诗。"
    ]
  },
  {
    "id": "adcfe4db8b08e24a5ac7cd8e5d06d209",
    "title": "临江仙·寄怀雪兰、蕊渊、林风、畹兰诸秭妹",
    "authorName": "李佩金",
    "authorId": "adcfe4db8b08e24ad1457b72d1457b72",
    "dynasty": "清",
    "content": [
      "记得飞璚邀避暑，藕花深处停艭。称身新试越罗裳。迎凉团扇掩，同倚小蓬窗。",
      "瓦鼎焙茶消永日，冰瓷花乳浮香。静吹兰韵细评量。碧天疏雨过，烟外一痕凉。"
    ]
  },
  {
    "id": "adcfe4db8b08e24a5ac7cd8e9d96de5b",
    "title": "临江仙·寄怀雪兰、蕊渊、林风、畹兰诸秭妹",
    "authorName": "李佩金",
    "authorId": "adcfe4db8b08e24ad1457b72d1457b72",
    "dynasty": "清",
    "content": [
      "记得秋河逢七夕，纤纤兰月楼西。牵牛花下手曾携。争持连爱缕，低拜祝星期。",
      "碧露泠泠吹袖湿，绣屏烛影光微。玉蕤烟冷凤凰儿。待他珠斗转，檐网几丝垂。"
    ]
  },
  {
    "id": "adcfe4db8b08e24a5ac7cd8e639231fc",
    "title": "临江仙·寄怀雪兰、蕊渊、林风、畹兰诸秭妹",
    "authorName": "李佩金",
    "authorId": "adcfe4db8b08e24ad1457b72d1457b72",
    "dynasty": "清",
    "content": [
      "记得晓妆匀面了，曲阑干外回塘。无聊小坐擘莲房。鸳鸯飞渡处，风带一丝凉。",
      "放进碧纱烟里月，呼鬟吹灭兰釭。缓移珊枕倚银床。绡囊笼茉莉，冰簟梦魂香。"
    ]
  },
  {
    "id": "adcfe4db8b08e24a5ac7cd8ebd1520c8",
    "title": "临江仙·寄怀雪兰、蕊渊、林风、畹兰诸秭妹",
    "authorName": "李佩金",
    "authorId": "adcfe4db8b08e24ad1457b72d1457b72",
    "dynasty": "清",
    "content": [
      "记得吹云邀月秭，中庭吟玩更阑。金钗画损碧栏杆。琼楼高处立，风露不胜寒。",
      "宝鸭檀丝萦篆细，惺忪短梦难圆。星房云路恨漫漫。飞来愁一点，阁在小眉山。"
    ]
  },
  {
    "id": "adcfe4db8b08e24a5ac7cd8e0465b2b0",
    "title": "临江仙·寄怀雪兰、蕊渊、林风、畹兰诸秭妹",
    "authorName": "李佩金",
    "authorId": "adcfe4db8b08e24ad1457b72d1457b72",
    "dynasty": "清",
    "content": [
      "记得双成消永夜，围炉共话无聊。灯前射覆罚香醪。爱看眉翠敛，腮斗晕红潮。",
      "笑捻梅花低语道，月痕已度墙腰。醉扶小婢踏琼瑶。怪他娇黠性，得句倩人钞。"
    ]
  },
  {
    "id": "adcfe4db8b08e24a5ac7cd8e524aafe7",
    "title": "临江仙·寄怀雪兰、蕊渊、林风、畹兰诸秭妹",
    "authorName": "李佩金",
    "authorId": "adcfe4db8b08e24ad1457b72d1457b72",
    "dynasty": "清",
    "content": [
      "记得锦江分手日，一襟离恨轻兜。西风吹冷泪花浮。临行还掺袂，欲去便回头。",
      "独坐茸窗情悄悄，月钩钩起新愁。冻云如梦罨红楼。却寒帘窣地，积素眩双眸。"
    ]
  },
  {
    "id": "adcfe4db8b08e24a5ac7cd8ee48ea991",
    "title": "临江仙·寄怀雪兰、蕊渊、林风、畹兰诸秭妹",
    "authorName": "李佩金",
    "authorId": "adcfe4db8b08e24ad1457b72d1457b72",
    "dynasty": "清",
    "content": [
      "记得消寒图四九，玉梅花下弹棋。冷香吹雪上新诗。紫茸低护鬓，斜戴辟寒犀。",
      "懊恼屏山山六曲，夜来魂梦偏迷。柔肠凄断五更时。天涯春又到，不解寄相思。"
    ]
  },
  {
    "id": "adcfe4db8b6cccd6c2184f05c317177b",
    "title": "临江仙·秋初即事",
    "authorName": "程浣青",
    "authorId": "adcfe4db8b6cccd6d1457b72d1457b72",
    "dynasty": "清",
    "content": [
      "待扫蘼芜开菊径，雨馀天气愔愔。花窗小立自沉吟。隔栏拈倦蝶，轻粉浣兰襟。",
      "扣砌芳魂娇妒梦，十分寒透春心。西风无力上花簪。飘飖惊坠叶，秋思渺难寻。"
    ]
  },
  {
    "id": "adcfe4db8b6cccd62174f24a90ca1665",
    "title": "芭蕉雨秋雨",
    "authorName": "程浣青",
    "authorId": "adcfe4db8b6cccd6d1457b72d1457b72",
    "dynasty": "清",
    "content": [
      "帘卷一天霁色，喜连宵风雨，收今夕。一霎晚云如墨，无端带暝连阴，作成深黑。",
      "点个灯儿闷绝，细把闲愁忆。忆多时、忘却窗前滴。",
      "重倾耳、陡惊心，又是惨惨凄凄，萧萧飒飒。"
    ]
  },
  {
    "id": "adcfe4db8c1e57331c029b3b63013df3",
    "title": "忆秦娥·杜鹃",
    "authorName": "陆凤池",
    "authorId": "adcfe4db8c1e5733d1457b72d1457b72",
    "dynasty": "清",
    "content": [
      "东风咽。杜鹃帘外啼红血。啼红血，一枝竹影，半庭残月。",
      "当年幽恨凭谁说。乡关望断真凄绝。真凄绝。不如归去，旧时宫阙。"
    ]
  },
  {
    "id": "adcfe4db8c1e5733d24667d199599fb8",
    "title": "雨中花·秋思",
    "authorName": "陆凤池",
    "authorId": "adcfe4db8c1e5733d1457b72d1457b72",
    "dynasty": "清",
    "content": [
      "满径芙蓉红如晕。更交映、桂芳菊润。听幽砌蛩吟，疏林蝉噪，惹起清秋恨。",
      "每叹流光容易尽。记七夕、鹊桥渡稳。早过了中秋，疏风斜雨，又是重阳近。"
    ]
  },
  {
    "id": "adcfe4db8c49e3da9b02ba6d00e06b17",
    "title": "菩萨蛮",
    "authorName": "袁淑",
    "authorId": "adcfe4db8c49e3dad1457b72d1457b72",
    "dynasty": "清",
    "content": [
      "绳河催渡凉蝉早。玉纤低按春莺小。旧谱巧翻新，知音能几人。",
      "柔肠萦雁柱。诉出秋心苦。弹罢悄无言，一庭风露寒。"
    ]
  },
  {
    "id": "adcfe4db8c49e3da87b55bbc7a169297",
    "title": "买陂塘",
    "authorName": "袁淑",
    "authorId": "adcfe4db8c49e3dad1457b72d1457b72",
    "dynasty": "清",
    "content": [
      "恋山眉、一痕斜照，萧萧红妒枫桕。西风小飐鸥波冷，青鬓几人吹皱。招素友、便软踏香莎，选胜联吟袖。蓼花汀口。认水瑟玻璃，天低菡萏，清景肯辜负。",
      "园林好，指点双湖依旧。凭阑几度回首。秋心暗逐溪烟袅，省识吟魂孤否。休僝僽，算临水登山，此恨年年有。莓苔坐久。蓦菰黑沉云，柳黄搀暝，凉入采菱手。"
    ]
  },
  {
    "id": "adcfe4db8c6d505fe2f5647761eca243",
    "title": "长相思·秋晚",
    "authorName": "赵我佩",
    "authorId": "adcfe4db8c6d505fd1457b72d1457b72",
    "dynasty": "清",
    "content": [
      "芦花边。蓼花边。曾记横塘唱采莲。秋风年复年。",
      "暮云天。暮潮天。柳外轻丝荡细烟。沙鸥和月眠。"
    ]
  },
  {
    "id": "adcfe4db8c6d505ff32f182ee8a2b1e4",
    "title": "浣溪沙",
    "authorName": "赵我佩",
    "authorId": "adcfe4db8c6d505fd1457b72d1457b72",
    "dynasty": "清",
    "content": [
      "尖月眉儿斗晚妆。悄来帘底自薰香。薄寒新试碧罗裳。",
      "桐叶萧疏秋意老，豆花零落雨声凉。恼人天气近重阳。"
    ]
  },
  {
    "id": "adcfe4db8c6d505f9b02ba6d76d34448",
    "title": "菩萨蛮",
    "authorName": "赵我佩",
    "authorId": "adcfe4db8c6d505fd1457b72d1457b72",
    "dynasty": "清",
    "content": [
      "绿窗几阵黄昏雨。芭蕉叶上添愁绪。翠袖越罗单。西风吹鬓寒。",
      "梦魂何处去。帘幕深如许。闷倚小屏山。烛花和泪弹。"
    ]
  },
  {
    "id": "adcfe4db8c6d505fd8514caf59fbac62",
    "title": "南乡子",
    "authorName": "赵我佩",
    "authorId": "adcfe4db8c6d505fd1457b72d1457b72",
    "dynasty": "清",
    "content": [
      "愁锁郁金堂。懒对芙蓉晕晚妆。心事怕从眉际露，遮藏。独自寻思暗断肠。",
      "人瘦比花黄。帘卷西风冷夕阳。鹦鹉不知侬意绪，悲凉。红豆偏教啄一双。"
    ]
  },
  {
    "id": "adcfe4db8c6d505ff02891a4ac1be593",
    "title": "采桑子",
    "authorName": "赵我佩",
    "authorId": "adcfe4db8c6d505fd1457b72d1457b72",
    "dynasty": "清",
    "content": [
      "桃笙八尺清如水，寒到衾边。意软鬟偏。一样釭花瘦可怜。",
      "近来侬也销魂惯，长夜如年。只是无眠。心似香烧欲化烟。"
    ]
  },
  {
    "id": "adcfe4db8c6d505f7093d1393e5bbdde",
    "title": "醉太平",
    "authorName": "赵我佩",
    "authorId": "adcfe4db8c6d505fd1457b72d1457b72",
    "dynasty": "清",
    "content": [
      "花乡水乡。情长梦长。西风吹落莲房。老鸳鸯一双。",
      "诗狂酒狂。愁肠恨肠。无端瘦了秋娘。怕临波晓妆。"
    ]
  },
  {
    "id": "adcfe4db8c6d505fe9cd16c7cdd26f54",
    "title": "齐天乐·题“玉人和月折梅花”画扇",
    "authorName": "赵我佩",
    "authorId": "adcfe4db8c6d505fd1457b72d1457b72",
    "dynasty": "清",
    "content": [
      "瘦蟾如唤冰魂起，深深画檐巡笑。笛韵停吹，琴丝罢理，孤立苍苔清悄。江南信早。问绿萼芳华，几生修到。素手拈来，满身香雾鬓云绕。",
      "疏林夜凉试伫，隔花人似玉，谁诉幽抱。小摘琼英，低揎翠袖，指上春风多少。罗浮梦杳。有鹤使闲情，兔辉微照。插向铜瓶，一枝斜更好。"
    ]
  },
  {
    "id": "adcfe4db8c6d505f66bcda7aa6cb695c",
    "title": "满江红·赠别采湘外妹",
    "authorName": "赵我佩",
    "authorId": "adcfe4db8c6d505fd1457b72d1457b72",
    "dynasty": "清",
    "content": [
      "一曲骊歌，猛回首、短长亭隔。谁更料、团圆难久，坠欢堪惜。节序惊心忙里过，云岚洗眼愁中历。叹尘劳、容易损朱颜，天涯客。",
      "携翠袖，知何益。题红豆，思何极。认罗巾点点，泪丝如织。绣阁烟迷蝴蝶梦，荒江日落鸬鹚驿。最销魂、晚饭坐蓬窗，千山黑。"
    ]
  },
  {
    "id": "adcfe4db8c6d505f154effbdd8b0156e",
    "title": "浪淘沙",
    "authorName": "赵我佩",
    "authorId": "adcfe4db8c6d505fd1457b72d1457b72",
    "dynasty": "清",
    "content": [
      "断梦倩谁招。难逐归潮。泪痕多在旧鲛绡。心上闲愁眉上恨，暮暮朝朝。",
      "帘外雨潇潇。寒杂砧敲。个人几日瘦纤腰。怪煞西风无赖甚，魂不禁销。"
    ]
  },
  {
    "id": "adcfe4db8c6d505f12f4d5da0d7b6da5",
    "title": "卜算子",
    "authorName": "赵我佩",
    "authorId": "adcfe4db8c6d505fd1457b72d1457b72",
    "dynasty": "清",
    "content": [
      "一样风和雨，各样愁人听。楼外垂阳楼上人，同是恹恹病。",
      "低掩水文窗，莫把栏杆凭。昨夜西风今夜寒，瘦却釭花影。"
    ]
  },
  {
    "id": "adcfe4db8c6d505f706b57ae4bc8051b",
    "title": "江梅引寄采湘",
    "authorName": "赵我佩",
    "authorId": "adcfe4db8c6d505fd1457b72d1457b72",
    "dynasty": "清",
    "content": [
      "瘦腰怯似柳枝柔。怕经秋。易经秋。容易西风，吹恨上眉头。谁惜近来憔悴甚，心似醉，一丝丝、绕乱愁。",
      "乱愁。乱愁。数更筹。衾半兜。香半留。梦也梦也，梦不到、旧日妆楼。怪杀销魂，帘底月如钩。照遍花前携手路，人去也，剩相思、泪暗流。"
    ]
  },
  {
    "id": "adcfe4db8c6d505f16c1e47546367835",
    "title": "山渐青",
    "authorName": "赵我佩",
    "authorId": "adcfe4db8c6d505fd1457b72d1457b72",
    "dynasty": "清",
    "content": [
      "花一肩。月一肩。一炷炉香袅细烟。人和花月眠。",
      "暮云连。暮山连。一样销魂似去年。重来妆阁前。"
    ]
  },
  {
    "id": "adcfe4db8c6d505f86b912028919170e",
    "title": "虞美人",
    "authorName": "赵我佩",
    "authorId": "adcfe4db8c6d505fd1457b72d1457b72",
    "dynasty": "清",
    "content": [
      "潇湘一桁帘波隐。帘外西风紧。惜花人瘦不禁秋。料得秋花先要、替侬愁。",
      "红蕤枕倚钗声坠。欲醒还成醉。梦回绡帐月初昏。忍见芙蓉巾上、旧啼痕。"
    ]
  },
  {
    "id": "adcfe4db8c6d505f9263b16965c080dd",
    "title": "菩萨蛮·瘦",
    "authorName": "赵我佩",
    "authorId": "adcfe4db8c6d505fd1457b72d1457b72",
    "dynasty": "清",
    "content": [
      "病馀何事眉峰削。珊珊锁骨衣棱弱。春已十分消。人非前日娇。",
      "移灯羞晕粉。镜里浑难认。谁惜小腰枝，算来罗带知。"
    ]
  },
  {
    "id": "adcfe4db8c6d505f171cdcec50ec5b51",
    "title": "点绛唇·对镜",
    "authorName": "赵我佩",
    "authorId": "adcfe4db8c6d505fd1457b72d1457b72",
    "dynasty": "清",
    "content": [
      "多谢菱花，照侬眉黛青欲柳。美人消瘦。明月团圆否。",
      "顾影含情，秋水神初透。黄昏后。眼波斜溜。灯火屏山透。"
    ]
  },
  {
    "id": "adcfe4db8c6d505f8bbed9d128dca3ce",
    "title": "捣练子",
    "authorName": "赵我佩",
    "authorId": "adcfe4db8c6d505fd1457b72d1457b72",
    "dynasty": "清",
    "content": [
      "金鸭烬，玉虫幽。何处琼箫倚画楼。窗外月明花气冷，晚风无语弄帘钩。"
    ]
  },
  {
    "id": "adcfe4db8c6d505f86b91202825424b2",
    "title": "虞美人",
    "authorName": "赵我佩",
    "authorId": "adcfe4db8c6d505fd1457b72d1457b72",
    "dynasty": "清",
    "content": [
      "梨云一缕随风度。行遍天涯路。个中心事不分明。依约关山千里、短长亭。",
      "脸霞半枕娇红透。睡起钗声溜。休憎远梦忒模糊。便是今宵有梦、不如无。"
    ]
  },
  {
    "id": "adcfe4db8c6d505fdf2be99cd69903e5",
    "title": "杨柳枝",
    "authorName": "赵我佩",
    "authorId": "adcfe4db8c6d505fd1457b72d1457b72",
    "dynasty": "清",
    "content": [
      "半卷香帘烛影摇。夜迢迢。此时情绪已魂销。掩轻绡。",
      "人瘦花残秋去了。愁多少。芭蕉窗外更无聊。雨潇潇。"
    ]
  },
  {
    "id": "adcfe4db8c6d505f25eb6af71b010a19",
    "title": "清平乐",
    "authorName": "赵我佩",
    "authorId": "adcfe4db8c6d505fd1457b72d1457b72",
    "dynasty": "清",
    "content": [
      "愁推不去。没个藏愁处。小小眉弯担不住。做出恨烟颦雨。",
      "连朝飞瓦青霜。病馀怕倚回廊。已是伤秋伤别，可堪又过重阳。"
    ]
  },
  {
    "id": "adcfe4db8c6d505f18e8bcd72bcdb9ab",
    "title": "虞美人·寄君莲二妹",
    "authorName": "赵我佩",
    "authorId": "adcfe4db8c6d505fd1457b72d1457b72",
    "dynasty": "清",
    "content": [
      "秋心瘦似梧桐树。叶叶浇愁雨。画罗屏底薄寒生。不道西窗莲漏、已三更。",
      "锦笺欲寄情难诉。梦断天涯路。相思无计托归鸿。怎把平安写向、白云中。"
    ]
  },
  {
    "id": "adcfe4db8c6d505f6bcf364988c9011c",
    "title": "风蝶令落花",
    "authorName": "赵我佩",
    "authorId": "adcfe4db8c6d505fd1457b72d1457b72",
    "dynasty": "清",
    "content": [
      "金谷埋香地，瑶台散彩时。一春无奈雨霏霏。枉却寻芳蝴蝶、绕丛飞。",
      "流水恩何薄，东风恨怎知。杜鹃啼老剩空枝。怨煞繁华如梦、鸟如痴。"
    ]
  },
  {
    "id": "adcfe4db8c6d505f784c19123074d524",
    "title": "临江仙·题《无人院落图》",
    "authorName": "赵我佩",
    "authorId": "adcfe4db8c6d505fd1457b72d1457b72",
    "dynasty": "清",
    "content": [
      "满院苔纹青欲滴，晓来丝雨才收。茶烟轻扬绿窗幽。昼长啼鸟倦，风紧落花愁。",
      "小小回廊春寂寞，珠帘不上银钩。玉人懒起惯娇柔。生憎鹦鹉唤，斜日下妆楼。"
    ]
  },
  {
    "id": "adcfe4db8c6d505ff137049bb8fafa76",
    "title": "阮郎归",
    "authorName": "赵我佩",
    "authorId": "adcfe4db8c6d505fd1457b72d1457b72",
    "dynasty": "清",
    "content": [
      "连朝苦雨送春行。峭寒侵画屏。秋千廊外作长亭。落花飞满庭。",
      "莺不语，蝶含情。留春春可听。杜鹃薄幸费叮咛。知它是怎生。"
    ]
  },
  {
    "id": "adcfe4db8c6d505f86b91202ef16ae08",
    "title": "虞美人",
    "authorName": "赵我佩",
    "authorId": "adcfe4db8c6d505fd1457b72d1457b72",
    "dynasty": "清",
    "content": [
      "落红满地莺声老。春去愁难扫。背人无语蹙双娥。无奈桃花脸薄、泪痕多。",
      "画楼一角斜阳悄。香篆帘波袅。是谁唤醒梦南柯。半响起来埋怨、到鹦哥。"
    ]
  },
  {
    "id": "adcfe4db8c6d505f5da10dd585567ce4",
    "title": "南乡子·寄采湘",
    "authorName": "赵我佩",
    "authorId": "adcfe4db8c6d505fd1457b72d1457b72",
    "dynasty": "清",
    "content": [
      "肠断灞陵诗。千里云山雁阵迟。记得销魂携手路，寻思。剩有河干旧柳枝。",
      "瘦骨弱难支。先觉轻寒到被池。小梦如烟飞不去，情痴。人似蚕眠十二时。"
    ]
  },
  {
    "id": "adcfe4db8c6d505f2eabdb0f1539c1a6",
    "title": "忆秦娥",
    "authorName": "赵我佩",
    "authorId": "adcfe4db8c6d505fd1457b72d1457b72",
    "dynasty": "清",
    "content": [
      "东风急。海棠红褪胭脂色。胭脂色。秋千廊外，落花狼藉。",
      "晚妆楼上谁横笛。垂杨一树伤心碧。伤心碧。玉人何处，凤城遥隔。"
    ]
  },
  {
    "id": "adcfe4db8c6d505fe429ae792386ac0a",
    "title": "如梦令",
    "authorName": "赵我佩",
    "authorId": "adcfe4db8c6d505fd1457b72d1457b72",
    "dynasty": "清",
    "content": [
      "今夜梦魂无定。多被琼箫吹醒。廊外月如潮，翠袖宵来慵凭。",
      "人静。人静。风弄一帘花影。"
    ]
  },
  {
    "id": "adcfe4db8c6d505fcab8632b1389aab0",
    "title": "添字采桑子",
    "authorName": "赵我佩",
    "authorId": "adcfe4db8c6d505fd1457b72d1457b72",
    "dynasty": "清",
    "content": [
      "绣衾不暖炉烟冻，剔却银釭。卸罢残妆。蓦见隔帘斜月影、上回廊。",
      "坠欢重省浑如梦，没个思量。枉费猜详。细数别来多少事、断人肠。"
    ]
  },
  {
    "id": "adcfe4db8c6d505ff32f182ebcf783e2",
    "title": "浣溪沙",
    "authorName": "赵我佩",
    "authorId": "adcfe4db8c6d505fd1457b72d1457b72",
    "dynasty": "清",
    "content": [
      "帘卷春寒飐玉钩。闲吹柳絮午风柔。寻常睡起不梳头。",
      "江国青衫游子梦，曲屏红豆女儿愁。伴人小燕入妆楼。"
    ]
  },
  {
    "id": "adcfe4db8c6d505fafb9b4293eea97e8",
    "title": "金菊对芙蓉秋感寄采湘",
    "authorName": "赵我佩",
    "authorId": "adcfe4db8c6d505fd1457b72d1457b72",
    "dynasty": "清",
    "content": [
      "断角声凄，零笳韵悄，斜阳催暝荒城。正满林黄叶，秋老旗亭。春来送别香车杳，剩临歧、泪湿吴绫。可怜游子，生涯如梦，梦几时醒。",
      "旧事追忆无凭。叹尘劳鹿鹿，水逝云行。任楼开弹指，幻想空惊。故园寂寞休回首，怅衔泥、燕垒难成。今宵残月，照人千里，两地离情。"
    ]
  },
  {
    "id": "adcfe4db8c6d505f282bcb0e1228865d",
    "title": "满江红·送慧云四姊南还",
    "authorName": "赵我佩",
    "authorId": "adcfe4db8c6d505fd1457b72d1457b72",
    "dynasty": "清",
    "content": [
      "杨柳如丝，偏不解、将人绾结。猛听到、阳关一曲，长亭初别。细雨孤帆萦梦远，桃花潭水伤情切。向天涯、把酒送君归，兰桡发。",
      "春草碾，征轮捷。春波泛，飞凫没。黯魂销江上，数峰清绝。宝鼎烧残心字篆，红牙拍遍相思阕。愿秋来、旧约准于潮，期休越。"
    ]
  },
  {
    "id": "adcfe4db8c6d505ff02891a4a45568de",
    "title": "采桑子",
    "authorName": "赵我佩",
    "authorId": "adcfe4db8c6d505fd1457b72d1457b72",
    "dynasty": "清",
    "content": [
      "月钩斜挂云罗薄，秋思绵绵。却在谁边。辜负良宵又下弦。",
      "玉钗扣枕银屏掩，乍起还眠。残梦如烟。挑尽釭花夜似年。"
    ]
  },
  {
    "id": "adcfe4db8c6d505f6bfc4f6bf1ac8754",
    "title": "月上海棠·哭采湘",
    "authorName": "赵我佩",
    "authorId": "adcfe4db8c6d505fd1457b72d1457b72",
    "dynasty": "清",
    "content": [
      "情天有缺愁难补。叹红墙碧海、茫无路。画阁重来，冷清清、倩魂何处。君休矣、零落妆台词句。",
      "彩鸾不合人间住。猛罡风吹向、瑶京去。幻梦如泡，悟昙花、尘寰小度。凄凉境、紫玉香烟□暮。"
    ]
  },
  {
    "id": "adcfe4db8c6d505ff29ff18ecb12f92e",
    "title": "点绛唇",
    "authorName": "赵我佩",
    "authorId": "adcfe4db8c6d505fd1457b72d1457b72",
    "dynasty": "清",
    "content": [
      "帘箔双钩，晓妆才罢闲庭宇。倚栏无语。独自伤情绪。",
      "燕子归来，不解留春住。春将去。乱红如絮。一阵催花雨。"
    ]
  },
  {
    "id": "adcfe4db8c6d505fd4b081e4ddd5ac7a",
    "title": "苏幕遮",
    "authorName": "赵我佩",
    "authorId": "adcfe4db8c6d505fd1457b72d1457b72",
    "dynasty": "清",
    "content": [
      "绿窗闲，红雨静。无奈春归，无计留春定。燕子含愁蝴蝶病。薄幸东风，短了桃花命。",
      "昼初长，香已尽。一树垂杨，一架秋千影。半卷湘帘银蒜冷。楼外青山，楼上愁人凭。"
    ]
  },
  {
    "id": "adcfe4db8c6d505f0169deb28861ce8c",
    "title": "画堂春·湖上采莲",
    "authorName": "赵我佩",
    "authorId": "adcfe4db8c6d505fd1457b72d1457b72",
    "dynasty": "清",
    "content": [
      "画船箫鼓泛银塘。高挑十二纱窗。晚妆新试碧罗裳。水面风凉。",
      "一片棹歌声急，采莲齐唱红腔。兰桡归去藕花香。闲煞鸳鸯。"
    ]
  },
  {
    "id": "adcfe4db8c6d505f3af6b68d97332230",
    "title": "百字令自题绵琴绿阴图",
    "authorName": "赵我佩",
    "authorId": "adcfe4db8c6d505fd1457b72d1457b72",
    "dynasty": "清",
    "content": [
      "浓阴似水，正疏疏雨过，凉生高树。满径苔钱铺翡翠，恰好携琴闲住。云影拖蓝，山光蘸碧，浅晕双眉宇。焦桐倦理，鸭炉烟烬香炷。",
      "堪叹海上情移，钟期已杳，谁是知音侣。旧调悲凉弹不得，忍把冰弦重抚。泪湿红绡，徽停绿绮，冷落潇湘谱。空林人静，夕阳凄对无语。"
    ]
  },
  {
    "id": "adcfe4db8c6d505f0413fa4711069e3f",
    "title": "台城路辛亥秋送丽轩入都",
    "authorName": "赵我佩",
    "authorId": "adcfe4db8c6d505fd1457b72d1457b72",
    "dynasty": "清",
    "content": [
      "西风古道垂杨老，丝丝尽牵愁绪。角韵齐吹，笳声遍起，陡觉销魂如许。",
      "离觞漫举。怕一曲骊歌，酒醒人去。写入红笺，相思题赠断肠句，",
      "抛残绣谱。剩巾上斑斑，泪痕无数。目送征帆，夕阳烟外浦。"
    ]
  },
  {
    "id": "adcfe4db8c6d505f1403d98e91a08958",
    "title": "相思令儿",
    "authorName": "赵我佩",
    "authorId": "adcfe4db8c6d505fd1457b72d1457b72",
    "dynasty": "清",
    "content": [
      "犹记深宵剪烛，细语比肩时。一自个人去后，只赢得相思。",
      "妆台彩笔慵持。怕离愁、压损双眉。争知别后心情，去时悔不留伊。"
    ]
  },
  {
    "id": "adcfe4db8c6d505f94401fcc285edae7",
    "title": "金缕曲·辛亥除夕感怀",
    "authorName": "赵我佩",
    "authorId": "adcfe4db8c6d505fd1457b72d1457b72",
    "dynasty": "清",
    "content": [
      "篆冷帘波悄。夜迢迢、香销酒醒，灯残梦杳。愁似茧丝抽不尽，触处又添烦恼。料闲绪、百端齐到。叹我身如秋去燕，旧巢居、无复当时好。思往昔，黯怀抱。",
      "剧怜镜里飞霜早。感流光、韶颜易改，翠鬟人老。屈指年来怊怅事，赢得泪珠多少。都并入、断肠词稿。更忆天涯羁旅客，为微名、寄迹长安道。金帖子，甚时报。"
    ]
  },
  {
    "id": "adcfe4db8c6d505fc20ecbb0abe760ff",
    "title": "菩萨蛮·春雨连绵，园花零落，风前独立，怅然久之，谱饯花词四章，并寄丽轩",
    "authorName": "赵我佩",
    "authorId": "adcfe4db8c6d505fd1457b72d1457b72",
    "dynasty": "清",
    "content": [
      "东风吹醒韶华梦。脂痕补却苍苔空。帘外即长亭。落花无限情。",
      "花开人未去。花谢人何处。明岁此花开。知君来未来。"
    ]
  },
  {
    "id": "adcfe4db8c6d505fc20ecbb0518398c8",
    "title": "菩萨蛮·春雨连绵，园花零落，风前独立，怅然久之，谱饯花词四章，并寄丽轩",
    "authorName": "赵我佩",
    "authorId": "adcfe4db8c6d505fd1457b72d1457b72",
    "dynasty": "清",
    "content": [
      "彩幡摇曳铃声碎。秋千墙外馀香坠。不敢怨东风。含情诉落红。",
      "西园闲步蹀。春恨和谁说。啼鸟唤春归。雨馀花泪垂。"
    ]
  },
  {
    "id": "adcfe4db8c6d505fc20ecbb014c7b46f",
    "title": "菩萨蛮·春雨连绵，园花零落，风前独立，怅然久之，谱饯花词四章，并寄丽轩",
    "authorName": "赵我佩",
    "authorId": "adcfe4db8c6d505fd1457b72d1457b72",
    "dynasty": "清",
    "content": [
      "杏梁燕子春愁重。喃喃絮破红窗梦。唤起惜花心。离情如水深。",
      "碧城云样远。别泪罗巾满。春去有时归。天涯人未回。"
    ]
  },
  {
    "id": "adcfe4db8c6d505fc20ecbb0861fb574",
    "title": "菩萨蛮·春雨连绵，园花零落，风前独立，怅然久之，谱饯花词四章，并寄丽轩",
    "authorName": "赵我佩",
    "authorId": "adcfe4db8c6d505fd1457b72d1457b72",
    "dynasty": "清",
    "content": [
      "阑干拍遍伤春曲。袜罗浅印苔痕绿。香冢替花埋。携锄下玉阶。",
      "留春春不许。花又抛春去。把酒祝东皇，明年花事长。"
    ]
  },
  {
    "id": "adcfe4db8c6d505ff4ef00d41f4027ab",
    "title": "钗头凤",
    "authorName": "赵我佩",
    "authorId": "adcfe4db8c6d505fd1457b72d1457b72",
    "dynasty": "清",
    "content": [
      "重门静。东风定。薄寒如水帘波暝。炉烟袅。屏山绕。金钱卜罢，玉釭花爆。报。报。报。",
      "春偏冷。人微病。海棠睡起愁难醒。眉慵扫。情空恼。思君别后，碧天云杳。悄。悄。悄。"
    ]
  },
  {
    "id": "adcfe4db8c6d505f66dca3e903999fbe",
    "title": "相思引",
    "authorName": "赵我佩",
    "authorId": "adcfe4db8c6d505fd1457b72d1457b72",
    "dynasty": "清",
    "content": [
      "滴尽莲花夜漏残。相思拍遍小阑干。吹箫人去，碧月又团圞。",
      "莫向华胥寻睡蝶，梦魂飞不倒长安。枕函倦倚，曲曲是关山。"
    ],
    "annotation": [
      "相思引：双调四十六字，前段四句三平韵，后段四句两平韵。房舜卿词用别称《玉交枝》，周紫芝词用别称《定风波令》，赵彦端词用别称《琴调相思引》，《古今词话》无名氏词用别称《镜中人》。"
    ]
  },
  {
    "id": "adcfe4db8c6d505f2eabdb0f8506f4a4",
    "title": "忆秦娥",
    "authorName": "赵我佩",
    "authorId": "adcfe4db8c6d505fd1457b72d1457b72",
    "dynasty": "清",
    "content": [
      "湘帘揭。落花满地飞蝴蝶。飞蝴蝶。惜春人病，燕归时节。",
      "天涯客去音书绝。画眉闲煞窗前月。窗前月。晚妆楼外，乱山千叠。"
    ]
  },
  {
    "id": "adcfe4db8c6d505fb88f1c0dd69305e3",
    "title": "一剪梅",
    "authorName": "赵我佩",
    "authorId": "adcfe4db8c6d505fd1457b72d1457b72",
    "dynasty": "清",
    "content": [
      "目断天涯去路幽。芳草沙洲。斜月蘋洲。相思情比柳丝柔。半锁春愁。半锁离愁。",
      "倒卷犀帘上玉钩。闲倚楼头。闷倚楼头。片帆影里水悠悠。朝盼归舟。暮盼归舟。"
    ]
  },
  {
    "id": "adcfe4db8c6d505fd4b081e4ee274d45",
    "title": "苏幕遮",
    "authorName": "赵我佩",
    "authorId": "adcfe4db8c6d505fd1457b72d1457b72",
    "dynasty": "清",
    "content": [
      "篆烟销，灯焰灭。帘卷西风，吹作漫天雪。梦里云山千万叠。便不相思，也化双飞蝶。",
      "漏声残，谯楼歇。一霎相逢，一霎轻离别。悟到空空如水月。纸帐梅花，依旧音尘绝。"
    ]
  },
  {
    "id": "adcfe4db8c6d505f12f4d5da2552bdef",
    "title": "卜算子",
    "authorName": "赵我佩",
    "authorId": "adcfe4db8c6d505fd1457b72d1457b72",
    "dynasty": "清",
    "content": [
      "密意乱如丝，别泪浓于酒。眉上青山脸际霞，多为春消瘦。",
      "记得去时言，约在梅开后。风信而今过海棠，到底归来否。"
    ]
  },
  {
    "id": "adcfe4db8c6d505f9b02ba6d01d8680e",
    "title": "菩萨蛮",
    "authorName": "赵我佩",
    "authorId": "adcfe4db8c6d505fd1457b72d1457b72",
    "dynasty": "清",
    "content": [
      "晓钟敲破梨花梦。绣衾如水春寒重。怕听子规啼。归期未有期。",
      "妆台和泪倚。镇日慵梳洗。不敢画眉弯。生憎是远山。"
    ]
  },
  {
    "id": "adcfe4db8c6d505f5882f41d8b07fb44",
    "title": "惜分钗寄君莲",
    "authorName": "赵我佩",
    "authorId": "adcfe4db8c6d505fd1457b72d1457b72",
    "dynasty": "清",
    "content": [
      "黄昏去。香三炷。绿窗人共灯花语。酒初醒。梦难成。谁家玉笛，唤起江城。听。听。",
      "阳关句。伤离绪。相思多在垂杨树。别长亭。记叮咛。愁心如醉，泪眼含情。盈。盈。"
    ]
  },
  {
    "id": "adcfe4db8c6d505fc26c0f35dfddd6ae",
    "title": "浪淘沙·秋期",
    "authorName": "赵我佩",
    "authorId": "adcfe4db8c6d505fd1457b72d1457b72",
    "dynasty": "清",
    "content": [
      "深院下帘旌。秋冷银屏。露华如水浸中庭。一炷心香烧未减，来拜双星。",
      "花底步轻轻。罗袜凉生。何人能会此时情。只有如弓天上月，照得分明。"
    ]
  },
  {
    "id": "adcfe4db8c6d505f051add5057b0d5e5",
    "title": "雨中花·癸丑七月海陵舟次，闷填此解",
    "authorName": "赵我佩",
    "authorId": "adcfe4db8c6d505fd1457b72d1457b72",
    "dynasty": "清",
    "content": [
      "不是伤秋非病酒。憔悴似、风前杨柳。颊晕红愁，眉颦绿惨，泪湿双罗袖。",
      "镜里韶颜还更瘦。算只有、青山依旧。云树含情，江花无恙，别后平安否。"
    ]
  },
  {
    "id": "adcfe4db8c6d505ff02891a4b098398b",
    "title": "采桑子",
    "authorName": "赵我佩",
    "authorId": "adcfe4db8c6d505fd1457b72d1457b72",
    "dynasty": "清",
    "content": [
      "绿苔深院帘垂地，风落榆钱。戏罢秋千。花径人来拾翠钿。",
      "锦屏绣谱闲抛却，长日如年。断续炉烟。学写黄庭又几篇。"
    ]
  },
  {
    "id": "adcfe4db8c6d505f80764bf8f5d1f473",
    "title": "鬓云松令新病初痊，鬓发半脱，晨状梳掠，忽忽自怜",
    "authorName": "赵我佩",
    "authorId": "adcfe4db8c6d505fd1457b72d1457b72",
    "dynasty": "清",
    "content": [
      "病生愁，愁种病。病起愁添，强对芙蓉镜。委地香云慵不整。如剪春风，看卷晶帘影。",
      "钿蝉寒，钗燕冷。憔悴腰肢，羞与垂杨并。一缕柔丝千万恨。绿腻琼梳，指上馀香凝。"
    ]
  },
  {
    "id": "adcfe4db8c6d505f057ca3a2628023d8",
    "title": "苍梧谣",
    "authorName": "赵我佩",
    "authorId": "adcfe4db8c6d505fd1457b72d1457b72",
    "dynasty": "清",
    "content": [
      "凉。如水春阴压画廊。秋千罢，无力倚银床。"
    ]
  },
  {
    "id": "adcfe4db8c6d505fc1a31b54efb68472",
    "title": "百字令",
    "authorName": "赵我佩",
    "authorId": "adcfe4db8c6d505fd1457b72d1457b72",
    "dynasty": "清",
    "content": [
      "帐罗似水，怕轻寒剪剪，玉肌凉逗。待得海棠娇睡醒，满地落英如绣。斗草庭闲，浮梅槛远，空把良辰负。秋千架冷，杜鹃啼老烟柳。",
      "争奈锦带轻分，湘奁懒启，别泪抛红豆。细雨斜风帘不卷，只是恹恹病酒。无力釭花，相思笼鸟，都为春来瘦。销魂如许，镜中何况螓首。"
    ]
  },
  {
    "id": "adcfe4db8c6d505feeb04e9dbd703a0d",
    "title": "唐多令",
    "authorName": "赵我佩",
    "authorId": "adcfe4db8c6d505fd1457b72d1457b72",
    "dynasty": "清",
    "content": [
      "人去下帘钩。笙歌散画楼。掩窗纱、欲睡还休。细算年来多少事，算不了、是离愁。",
      "浪迹比闲鸥。流光易白头。洗回肠、只是香瓯。借得酒兵攻垒块，攻不破、是糟丘。"
    ]
  },
  {
    "id": "adcfe4db8c6d505f8ee962b3cc5923df",
    "title": "南乡子·题许芷卿蕉石词",
    "authorName": "赵我佩",
    "authorId": "adcfe4db8c6d505fd1457b72d1457b72",
    "dynasty": "清",
    "content": [
      "浓绿上帘钩。月地云阶感旧游。鹿梦惺忪茶梦熟，吟秋。好句都从笔底收。",
      "笑解骕骦裘。善病相如不善愁。诗酒生涯名士习，风流。醉折花枝插满头。"
    ]
  },
  {
    "id": "adcfe4db8c6d505fd35fd78dee890e98",
    "title": "绮罗香",
    "authorName": "赵我佩",
    "authorId": "adcfe4db8c6d505fd1457b72d1457b72",
    "dynasty": "清",
    "content": [
      "炉麝香残，帘犀玉冷，闲却画屏鸳谱。翠管轻抛，憔悴谢娘眉妩。愁脉脉、月转花眠，恨迢迢、酒醒人去。料今番、睡也无聊，东风吹梦乱如絮。",
      "年华回首易老，赢得青笺红泪，断肠词句。独倚熏笼，怕忆别来情绪。思往事、剪烛西窗，记前游、踏青南浦。更堪它、湿遍流光，夜深听暗雨。"
    ]
  },
  {
    "id": "adcfe4db8c6d505ffac41034866a4951",
    "title": "壶中天题高茶庵《茶梦庵词》",
    "authorName": "赵我佩",
    "authorId": "adcfe4db8c6d505fd1457b72d1457b72",
    "dynasty": "清",
    "content": [
      "苔痕晕碧，悄无人院落，帘垂风静。竹榻茶烟凉似水，曲曲瓶笙徐听。丽句敲金，新词漱玉，眷属神仙并。清闲赌战，一瓯同试香茗。",
      "争羡画壁旗亭，双鬟妍唱，妙谱红牙订。半枕梨云幽梦熟，谁把诗魂唤醒。消渴文园，伤春杜牧，不赐头纲饼。归来倦鹤，雪衣飞破花影。"
    ]
  },
  {
    "id": "adcfe4db8c6d505f2671debd6f1a9896",
    "title": "清平乐·雪霁",
    "authorName": "赵我佩",
    "authorId": "adcfe4db8c6d505fd1457b72d1457b72",
    "dynasty": "清",
    "content": [
      "梦魂潦草。帘外春寒峭。晴雪满阶慵不扫。瘦了梅花多少。",
      "玉人懒起娇柔。绣衾偎暖香篝。道是宵来中酒，日高犹未梳头。"
    ]
  },
  {
    "id": "adcfe4db8c6d505f5a71de53f5024e17",
    "title": "点绛唇·春日重过红豆轩吊采湘",
    "authorName": "赵我佩",
    "authorId": "adcfe4db8c6d505fd1457b72d1457b72",
    "dynasty": "清",
    "content": [
      "无恙春风，年年吹绿亭前草。楚兰魂杳。香冷红蕤悄。",
      "帘外桃花，尚解迎人笑。奁冰小。玉尘谁扫。零落妆台稿。"
    ]
  },
  {
    "id": "adcfe4db8c6d505f788833e1071a10fa",
    "title": "齐天乐·题子循弟“罗浮仙梦图”，为悼亡作也",
    "authorName": "赵我佩",
    "authorId": "adcfe4db8c6d505fd1457b72d1457b72",
    "dynasty": "清",
    "content": [
      "萧条纸帐清如水，春山四围妆靓。紫玉烟消，青衫泪湿，半枕梨云香凝。悲怀未省。待跨鹤人来，步虚声静。梦入罗浮，天风吹下萼花影。",
      "疏林乱飘绛雪，落英铺满路，知否仙境。明月前身，昙花幻相，蝴蝶飞回芳径。钗寒鬟冷。趁一霎相逢，玉肩双凭。翠羽无言，断魂谁唤醒。"
    ]
  },
  {
    "id": "adcfe4db8c6d505f30f31e0d503689e7",
    "title": "浣溪沙·集诗牌",
    "authorName": "赵我佩",
    "authorId": "adcfe4db8c6d505fd1457b72d1457b72",
    "dynasty": "清",
    "content": [
      "帘影生凉绣户东。花边小立乍相逢。玉人去后易秋风。",
      "梦冷红窗香寂寂，愁攒翠黛月朦朦。思它信杳卜春葱。"
    ]
  },
  {
    "id": "adcfe4db8c6d505f9b02ba6d9bbdd9f3",
    "title": "菩萨蛮",
    "authorName": "赵我佩",
    "authorId": "adcfe4db8c6d505fd1457b72d1457b72",
    "dynasty": "清",
    "content": [
      "翩翩乌髻圆珠小。星期私卜相逢杳。凉信到秋潮。心愁桐树凋。",
      "绣帘钩堕影。风袅炉香冷。窗上月生华。休弹红蜡花。"
    ]
  },
  {
    "id": "adcfe4db8c6d505fdefb8e4d27a79692",
    "title": "高阳台·西湖夜泛",
    "authorName": "赵我佩",
    "authorId": "adcfe4db8c6d505fd1457b72d1457b72",
    "dynasty": "清",
    "content": [
      "古寺攒筠，青墙休薜，汀边小驻花骝。载酒桥东，酣然醉试春瓯。风湖树籁声先逗，更啼蛩、信到凉秋。玉轮圆、皓月生辉，胜境凝眸。",
      "百端竟尔齐句起，恨相思顿杳，易惹人愁。蜡炬生灰，红蕤梦去难留。任它水面弹筝怨，袅炉香、休上帘钩。绕花漪，处处园亭，恰许横舟。"
    ]
  },
  {
    "id": "adcfe4db8c6d505f794cbc4b09837023",
    "title": "齐天乐",
    "authorName": "赵我佩",
    "authorId": "adcfe4db8c6d505fd1457b72d1457b72",
    "dynasty": "清",
    "content": [
      "绕城暮鼓传山院，幽怀倍教凄听。麝帕频抛，犀帷怯展，独守残夏难寝。灯昏穗冷，便睡鸭常薰，懒移琴枕。忆谱新歌，销魂索和唱幺令。",
      "年年杜鹃怅旅，柳梢颦瘦了，浑减娇靓。细字偿卿，修途阻我，束绢叮咛烦赠。重帘皱影。盼淡淡银河，一湾波定。雾幌迎辉，艳红围曙景。"
    ]
  },
  {
    "id": "adcfe4db8c6d505fe5672fd693cf0827",
    "title": "虞美人·寄外",
    "authorName": "赵我佩",
    "authorId": "adcfe4db8c6d505fd1457b72d1457b72",
    "dynasty": "清",
    "content": [
      "病魔不肯随春去。抵死缠绵住。恼人情绪困人天。半响起来无力、整花钿。",
      "那回应悔轻离别。何事音书绝。怜它燕子也怀归。难道天涯羁客、不相思。"
    ]
  },
  {
    "id": "adcfe4db8c6d505fd06e1e182216c995",
    "title": "祝英台近·题程柯亭“蝶梦图”",
    "authorName": "赵我佩",
    "authorId": "adcfe4db8c6d505fd1457b72d1457b72",
    "dynasty": "清",
    "content": [
      "画帘低，深院悄，花落静啼鸟。泪界乌丝，怕写断肠稿。最怜一枕红蕤，如烟小梦，唤不醒、痴魂颠倒。",
      "怨春老。玉腰瘦减馀香，罗浮恨难到。廿四桥边，明月为谁好。相思只有垂杨，长条似线，犹绾住、乱愁多少。"
    ]
  },
  {
    "id": "adcfe4db8c6d505fad0a65f3cb1daf44",
    "title": "凤凰台上忆吹箫·玉扇吟题词，笛楼从叔命赋",
    "authorName": "赵我佩",
    "authorId": "adcfe4db8c6d505fd1457b72d1457b72",
    "dynasty": "清",
    "content": [
      "钿委金蝉，钗分紫燕，广寒月缺谁修。奈吹箫人杳，凤去秦楼。惆怅遗珍宛在，湘奁启、片玉空留。还知否，万梅花下，笛韵歌喉。",
      "鸳帱。定情扇小，记障面初逢，袖底香柔。甚蕖荷娟好，偏折双头。愁煞江天易暮，魂断处、暗雨伤秋。幽怀冷，海棠谢了，泪债难酬。"
    ]
  },
  {
    "id": "adcfe4db8c6d505ff02891a4f5272229",
    "title": "采桑子",
    "authorName": "赵我佩",
    "authorId": "adcfe4db8c6d505fd1457b72d1457b72",
    "dynasty": "清",
    "content": [
      "花间燕子无情绪，衔去春光。没个商量。闲煞秋千小画廊。",
      "天涯断梦如飞絮，回首河梁。老却垂杨。风信阑珊过海棠。"
    ]
  },
  {
    "id": "adcfe4db8c6d505f5402731cadb9607c",
    "title": "减字木兰花·春分夜偶成",
    "authorName": "赵我佩",
    "authorId": "adcfe4db8c6d505fd1457b72d1457b72",
    "dynasty": "清",
    "content": [
      "更长梦短。春色平分刚一半。水样轻寒。翠袖宵来怯倚栏。",
      "乱愁如絮。无奈东风吹不去。碎雨零烟。深院梨花瘦可怜。"
    ]
  }
]