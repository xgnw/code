[
  {
    "id": "e647d10f92194bd47585b255ed3d0d16",
    "title": "四十咏高太史启",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "昌榖振奇士，玄览意何卓。",
      "芙蓉秀浊水，苍隼击寥廓。",
      "调古鲜同驱，名高远时作。",
      "讵为坎轲恨，短年亦予乐。"
    ]
  },
  {
    "id": "e647d10f92194bd47585b2553f188e1f",
    "title": "四十咏高太史启",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "魏公秉渊著，雅志慕古昔。",
      "时衍洙水流，力断曹溪脉。",
      "巷牖稍已乖，簪缨遂中辟。",
      "三绝苍颉编，往往明心画。"
    ]
  },
  {
    "id": "e647d10f92194bd47585b2554e55b513",
    "title": "四十咏高太史启",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "尚书握留铨，五十遂悬车。",
      "优游更三纪，块然返其初。",
      "眉宇蔼春阳，和风被里闾。",
      "良璞犹未雕，见者称璠玙。"
    ]
  },
  {
    "id": "e647d10f92194bd47585b25539eefcd6",
    "title": "四十咏高太史启",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "恭肃故长者，所历多恬穆。",
      "及乎握台纲，霜天见雕鹗。",
      "藻鉴虽已晚，弹冠众相乐。",
      "车门日夜开，无金可称却。"
    ]
  },
  {
    "id": "e647d10f92194bd47585b255d6af9f23",
    "title": "四十咏高太史启",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "沈生逸者流，夙尚丘壑贲。",
      "缅怀徇所好，十日一山水。",
      "游戏无全目，纵横得真理。",
      "平生所馀事，耿耿乃在此。"
    ]
  },
  {
    "id": "e647d10f92194bd47585b255207d3852",
    "title": "四十咏高太史启",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "希哲寄声酒，诙谐放情素。",
      "翰墨人尽研，巧者由机悟。",
      "游龙宛霞浦，芙蕖发朝露。",
      "世上亦何有，悲此邯郸步。"
    ]
  },
  {
    "id": "e647d10f92194bd47585b255a5985bd7",
    "title": "四十咏高太史启",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "庶子负书淫，终岁勤述作。",
      "谢病再起官，将因传礼乐。",
      "鹤禁屣若遗，清卿秩仍削。",
      "悠悠见素心，所享不辞薄。"
    ]
  },
  {
    "id": "e647d10f92194bd47585b2557d5398eb",
    "title": "四十咏高太史启",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "文翁负耿介，至巧亦天性。",
      "髫年却金赙，中岁辞藩聘。",
      "既三郑氏绝，仍齿伏生境。",
      "遥裔播休华，千秋犹辉映。"
    ]
  },
  {
    "id": "e647d10f92194bd47585b2557f1fd496",
    "title": "四十咏高太史启",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "大理世其官，能文法无害。",
      "执宪昌言朝，如何与谴会。",
      "音容自矩律，筴算几蓍蔡。",
      "积俭乃起家，栾伯惭其汰。"
    ]
  },
  {
    "id": "e647d10f92194bd47585b2552271c1c7",
    "title": "四十咏高太史启",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "中丞匪躬者，仗钺事专征。",
      "瘴海肃鲸波，舟航偃不惊。",
      "涣群婴众铄，披已乃孤诚。",
      "安能对狱吏，慨焉捐此生。"
    ]
  },
  {
    "id": "e647d10f92194bd47585b25578d8fa80",
    "title": "四十咏高太史启",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "浚明经国才，所逊在勇沈。",
      "虽复豪文战，而乃非素心。",
      "鸣凤吐朝阳，渐鸿遁中林。",
      "幽怀故有托，宁为遘荒淫。"
    ]
  },
  {
    "id": "e647d10f92194bd47585b255e7976a95",
    "title": "四十咏高太史启",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "禄之当佐铨，皛皛若冰玉。",
      "归来三十载，岁月天所属。",
      "辟书再及门，澹若云过目。",
      "何必写匡山，胸中有岩谷。"
    ]
  },
  {
    "id": "e647d10f92194bd47585b2559f08a623",
    "title": "四十咏高太史启",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "外侮中不竞，疏者亦暂亲。",
      "矫矫先大夫，一身当百身。",
      "白日照披肝，噫气成星辰。",
      "痛无九京辙，为言诛佞臣。"
    ]
  },
  {
    "id": "e647d10f92194bd47585b255996ade96",
    "title": "四十咏高太史启",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "履吉藉甚年，灼乎舜华敷。",
      "非酒使人酣，况乃荐醍醐。",
      "玉树困霜风，良騊蹶修途。",
      "其迹犹尚新，其人骨久枯。"
    ]
  },
  {
    "id": "e647d10f92194bd47585b255f7d907fc",
    "title": "四十咏高太史启",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "勉之富三馀，垂言亦惊众。",
      "收名良已博，负大不易用。",
      "公车一报罢，遂甘醯鸡瓮。",
      "有子能象贤，居然冢枯重。"
    ]
  },
  {
    "id": "e647d10f92194bd4c5a23c6e26e07c23",
    "title": "将赴计偕呈同志",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "神都亘天北，长河万里开。",
      "文星起吴会，熠煜凌金台。",
      "朔气日夜深，我行何壮哉。",
      "君看孤舟去，应驱驷马来。",
      "丈夫但有足，迹当遍九垓。",
      "长揖辞故知，肯为儿女怀。"
    ]
  },
  {
    "id": "e647d10f92194bd4c3a9a6ccef4f3cb8",
    "title": "三杨诗",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "矫矫射洪君，累资奉卿列。",
      "勋称或后人，所治多惠辙。",
      "金紫外相縻，生平一短褐。",
      "权貂干天纪，况挟左道蠥。",
      "内禅移襁褓，社稷丝系绝。",
      "群公满台省，往往比稷卨。",
      "相顾但摇首，彼睹恒结舌。",
      "君也义所愤，草奏遂身诀。",
      "神仙归杳茫，药石吐祻孽。",
      "秦王与汉武，远鉴乃昭晰。",
      "岐嶷固齐圣，万几恐未哲。",
      "臣某甘砧盎，为国谋岂拙。",
      "是时阊阖开，宿卫浴金铁。",
      "一传常侍诏，班行胆为裂。",
      "青天朱云槛，碧日苌弘血。",
      "皇灵终动变，魑魈亦归灭。",
      "至今穆清表，帝座烱长彻。",
      "国事甘一身，微诚竟何雪。",
      "万古涪江流，剑岭更巀嵲。"
    ]
  },
  {
    "id": "e647d10f92194bd4c3a9a6cc4afe06bb",
    "title": "三杨诗",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "天地气不灭，今古递流行。",
      "岩岩富平君，所得何太赢。",
      "朝籍未云久，浩然厌承明。",
      "绌志终老亲，食力乃躬耕。",
      "贷粟耻监河，独行异於陵。",
      "峨峨獬豸冠，一出狐豕惊。",
      "两分既以展，慷慨示平生。",
      "訾亹探乱源，力欲奸谀清。",
      "屈指及四五，天怒不为恒。",
      "九关下虎豹，白日纷雷霆。",
      "沈冥狴犴间，血肉浩纵横。",
      "十载无生晷，万死有馀诚。",
      "荷校诵遗编，庶几演周经。",
      "茹甘岂以蓼，就燠岂以冰。",
      "诚知非身计，心各有重轻。",
      "终荷帝垂察，役服等齐氓。",
      "未永鼓腹游，溘哉大命倾。",
      "此疏忆昨传，夜灯尽荧荧。",
      "片纸或只言，若引九鼎絙。",
      "归骨二华颠，咸秦遍精灵。"
    ]
  },
  {
    "id": "e647d10f92194bd4c3a9a6cc5e828cfe",
    "title": "三杨诗",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "踯躅广莫间，乾坤迫迟暮。",
      "一接容城生，遂令豁衷素。",
      "往者大难集，边尘窘天步。",
      "𧕏藩托援师，皇诚柰深顾。",
      "阴谋重借寇，耗我黔首赋。",
      "谓遘互市欢，弭其来侵路。",
      "生也叫阊阖，画沙请前箸。",
      "堂堂如中国，戚戚仅奸竖。",
      "障尉适穷边，年命不反悟。",
      "乾威■竖魄，伏机乃大露。",
      "命尔尚书郎，忧天渐成痼。",
      "赐环主恩深，请剑臣节固。",
      "安危托将相，腹心横巨蠹。",
      "岂惟臣私愤，万口胁莫吐。",
      "吏议既以深，龙鳞遂终忤。",
      "惨淡滨海臣，传章复寻讣。",
      "夕卧五四起，明河望东注。",
      "颇闻草奏时，业已为棺具。",
      "元造竟何心，茫茫一身付。",
      "所忧在国谋，敌志谐举措。",
      "大泽沦兼城，澜涛谁能募。"
    ]
  },
  {
    "id": "e647d10f92194bd480629a51805f7072",
    "title": "秋风",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "燕台廪秋速，永夜何萧萧。",
      "高树回天风，木杪溢洪涛。",
      "初至惊客梦，忽来侵薄裯。",
      "纨扇委故箧，园英悴新朝。",
      "烈炎宁久固，时至讵能逃。",
      "吾将感世运，行矣任所遭。"
    ]
  },
  {
    "id": "e647d10f92194bd4e787609e79a7dc14",
    "title": "偶书",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "郁郁桓魋墓，白石何嶙峋。",
      "惜哉三年力，不能葬其身。",
      "空见抚琴士，千载悲斯人。"
    ]
  },
  {
    "id": "e647d10f92194bd4e787609e96146906",
    "title": "偶书",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "黄雀拟螳螂，下乃见弹射。",
      "古来奸雄辈，颇复遇其敌。",
      "祸败徇所常，胜者亦焉得。"
    ]
  },
  {
    "id": "e647d10f92194bd4e787609e4c22076e",
    "title": "偶书",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "邯郸倡家女，巧笑倩红妆。",
      "如无好颜色，何以结不忘。",
      "借谓鲜所私，何以得为倡。"
    ]
  },
  {
    "id": "e647d10f92194bd4e787609e505f483a",
    "title": "偶书",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "长安狭邪客，片语黄金千。",
      "归来但壁立，四座称豪贤。",
      "称者渐不识，零落一身偏。"
    ]
  },
  {
    "id": "e647d10f92194bd4e787609e0558e35f",
    "title": "偶书",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "贾客狎风波，黄金如山积。",
      "人云贵明珠，遂适海外国。",
      "垂老鲸鲵身，呜呼竟何惜。"
    ]
  },
  {
    "id": "e647d10f92194bd4950ab615fa892ce1",
    "title": "除夜有感",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "此岁尽此夕，此夕不再得。",
      "大化何心去，流光长自惜。",
      "明日更明年，明年重可怜。",
      "花迷上林月，梦落楚江烟。",
      "相逢半游子，陆沉金门里。",
      "朝典苏季裘，暮乞侏儒米。",
      "千岁递相送，那能屡禁此。"
    ]
  },
  {
    "id": "e647d10f92194bd49bb16314e1df3e73",
    "title": "斋日作",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "兹辰方致斋，况乃停推剖。",
      "无事卧起迟，日色在杨柳。",
      "瓢壶盈豆粥，煮茗用当酒。",
      "诸君勿复言，予祷亦已久。"
    ]
  },
  {
    "id": "e647d10f92194bd44d9596a417880633",
    "title": "阻风下邳南待发有作",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "积风见日色，久客见容颜。",
      "翳翳昏黄交，桑柘自生烟。",
      "惝恍一飞凫，乃是天际帆。",
      "倏焉过舷际，欲挽不得言。",
      "去者日以去，还者何时还。"
    ]
  },
  {
    "id": "e647d10f92194bd4ed4565f7b22db573",
    "title": "天津道中述怀",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "宛然天津树，一夜风吹索。",
      "停耳多哀音，寓目寡鲜泽。",
      "况乃淹道途，脉焉芳华铄。",
      "浩浩四序交，天地为常格。",
      "忧欢生殊态，岂必当摇落。",
      "阮公回车恸，虑生诚不薄。",
      "陶令爱沉酣，中怀何能度。"
    ]
  },
  {
    "id": "e647d10f92194bd45348fdd118c6478a",
    "title": "德州渡口",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "月细仅如钩，疑升复疑没。",
      "美人沙间坐，白露湿罗袜。",
      "低头怨去船，举头愁残月。"
    ]
  },
  {
    "id": "e647d10f92194bd4381784cd1dac8914",
    "title": "初拜使命抵家作",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "去家未十载，结绶始言还。",
      "惝恍梦寤间，历历陌与阡。",
      "耆老揖且疑，安识众少年。",
      "昔别犹髫龀，今来室家完。",
      "酒炙争慰劳，陆博夜喧阗。",
      "解带著庭树，改席临后轩。",
      "离合诚欲轻，焉睹鬒及前。"
    ]
  },
  {
    "id": "e647d10f92194bd4381784cd5085730e",
    "title": "初拜使命抵家作",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "乍出城东门，秋禾郁离离。",
      "池塘渐为窞，鸡犬亦声微。",
      "冠者五六人，不能具裳衣。",
      "庐舍虽如昨，亦复少光辉。",
      "借问何所因，何以不成辞。",
      "摇手长吏嗔，恻怆涕交颐。"
    ]
  },
  {
    "id": "e647d10f92194bd4381784cd60f8c813",
    "title": "初拜使命抵家作",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "道逢皤然叟，罄折前揖之。",
      "叟顾何官宦，姓名尔为谁。",
      "光彩溢闾里，于职竟焉宜。",
      "罄折前谢叟，汗洽失陈辞。",
      "天子衠明圣，叵测异威施。",
      "小臣实微贱，三尺安能持。"
    ]
  },
  {
    "id": "e647d10f92194bd4381784cd0a6ddd78",
    "title": "初拜使命抵家作",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "出户明星薄，隐隐见苍黄。",
      "稻禾集若云，杵臼捣为霜。",
      "东邻呼看社，西邻馈酒浆。",
      "鸡犬随亦喧，况乃童稚行。",
      "挂我新时冠，着我旧时裳。",
      "居然一田父，岂必言庙廊。"
    ]
  },
  {
    "id": "e647d10f92194bd47ded5fbcfcac47fa",
    "title": "朱象玄太史册封楚藩云将取道南游太岳诗以送之",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "于皇展亲睦，宗子介樊襄。",
      "玉圭黄金册，炜晔出尚方。",
      "伊余同门友，洵美清而扬。",
      "诏其辍史幄，尔往钦哉将。",
      "天都辟阊阖，九奏何锵锵。",
      "莲烛际宸晖，星裾搴御芳。",
      "前呼薄崇椒，后饯塞津桥。",
      "白茅仍拥节，班马重横镳。",
      "雪里蓟门树，花前汉江桡。",
      "汉江一千里，方城暮烟紫。",
      "鸣钲荡鱼龙，解缆采兰芷。",
      "荜路捧霓旌，从价蹑珠履。",
      "帝命尊若天，王封固于砥。",
      "此时雍堤柳，柔条尽抽绿。",
      "上客金马姿，小儿铜鞮曲。",
      "山问诸葛龙，门访庞公鹿。",
      "羊碑摩绝翠，鲛渚泛明玉。",
      "壮游重茫然，弭节太和巅。",
      "挥手弄日月，荡胸拂云烟。",
      "中有两仙童，跪捧琅函编。",
      "奇字不可识，閟之二千年。",
      "今遇蓬莱客，始宣至人传。",
      "归上紫皇寿，珥笔长周旋。"
    ]
  },
  {
    "id": "e647d10f92194bd4240b0df797c3b14b",
    "title": "见边庭人谈壬子三月事有述",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "戍从上谷来，疮痍半侵面。",
      "对酒不能酌，未语泪珠溅。",
      "借问何为者，告我三月战。",
      "妖氛祁连发，杂部呼衍遍。",
      "令速飙雨集，台荒烽火眩。",
      "卒然遇山头，狐兔窜散漫。",
      "我师不盈千，敌众已号万。",
      "拓弓鸣霹雳，走马蹙飞电。",
      "层冰煜戈甲，乌云罩发辫。",
      "中间两旗出，倏忽天宇变。",
      "况乃积威后，吏士总灰汗。",
      "低头念父母，黄泉去几线。",
      "亡矣存不知，人耶鬼难辨。",
      "桓桓时将军，擐甲流英盼。",
      "饮水贾逸勇，解鞍示馀算。",
      "坚重麾下当，腾骧诸孙先。",
      "赴敌均戴天，丧元等飘霰。",
      "屡冲亡移足，再接莫逃眴。",
      "批捣肉郊原，喧呼涛江汉。",
      "日莫围未解，炊烟出胸咽。",
      "白马飞护军，朱缨光灿灿。",
      "斩其前却骑，赏彼兵锋冠。",
      "长空双眸疾，宛转堕一箭。",
      "咋指大众遁，横戈锐行殿。",
      "橐驼墙外收，野老沟中看。",
      "痛定还神魂，追思更摇瞑。",
      "倘不天意在，人尽乌鸢饭。",
      "呜呼一千卒，将军实枢干。",
      "昨者捷书闻，欢溢未央殿。",
      "论功非常格，行赏绝淹旦。",
      "南金䮍蹄方，蜀锦兽袍茜。",
      "捧出皆动色，光辉耀驰传。",
      "元戎何骄盈，闻之怒椎案。",
      "手自推毂臣，不如偏裨贱。",
      "十万羽林儿，膂力岂不健。",
      "节制纷下施，功成违亦谴。",
      "头颅完万死，肝胆折一见。",
      "居平慕廉吏，募士黄金散。",
      "家有鄠杜田，为寿前致献。",
      "所丐假威严，那能望恩眷。",
      "不然却敌身，充庖若凫雁。",
      "妻子诟未平，部曲私相唁。",
      "死生已独当，宠辱他人擅。",
      "东邻酒家胡，洛阳业商贩。",
      "甲胄为何物，勋名首腾荐。",
      "人奴岂卫青，通侯及韩嫣。",
      "纷纷貂尾续，汲汲羊胃烂。",
      "天子实明圣，涂肝亦何惋。",
      "所虑缓急膺，诸边士心玩。",
      "请剑天茫茫，王室勿多难。"
    ]
  },
  {
    "id": "e647d10f92194bd4928d404b6413e841",
    "title": "薄暮发古城即所见志怀",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "一水天末明，馀霞乱相射。",
      "错落披金膏，喷流万瑟瑟。",
      "长啸招天风，为我驭海席。",
      "吴越指掌间，黄花正秋色。"
    ]
  },
  {
    "id": "e647d10f92194bd4d147d03547f66570",
    "title": "行淮扬境泛甓社即事有作",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "湖波二百里，元气何茫茫。",
      "天随一线尽，日起万鬣张。",
      "无论南北风，但见来往樯。",
      "炯若青铜镜，掩映美人妆。",
      "惊鸥散明玉，唼藕夺冰霜。",
      "纤鳞一入手，大嚼无馀觞。",
      "冥见渔火微，静闻稻禾香。",
      "榜人前后歌，语语子夜长。",
      "人生剧可乐，何如近故乡。"
    ]
  },
  {
    "id": "e647d10f92194bd4d827b6cb331f1a67",
    "title": "十五夜泊彭城无月呼酒既醉信口而歌成此一章",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "所至无可饮，欲邀中天月。",
      "此夜桂树寒，姮娥蔽瑶阙。",
      "玉兔寂无春，焉能天香发。",
      "群山青不断，一一随沦没。",
      "手酌自为欢，长歌入窈忽。",
      "安得扫妖氛，鞭鲸度溟渤。"
    ]
  },
  {
    "id": "e647d10f92194bd48c47d540a40d5193",
    "title": "天子诏职方张君子畏发齐兵平吴世贞吴人也恨不得从一卒之列慨然歌五言长篇为赠",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "太空下欃枪，化作千长鲸。",
      "血吹海波立，高天斗峥嵘。",
      "白骨为丘山，草木杀气腥。",
      "朅来佳艳地，倏忽无所凭。",
      "昨夜明光宫，君王议南征。",
      "青齐良家子，少小学纵横。",
      "白马雕蝥弧，银鎗鬘胡缨。",
      "匣中报雠剑，得施欢自鸣。",
      "横流一鼓噪，黄河西北行。",
      "能使赤日暗，又令秋云明。",
      "不待发远县，临淄人尽兵。",
      "立看徒步间，往往足公卿。",
      "此时羽檄使，矫若双千城。",
      "乘传张廷尉，结袜王先生。",
      "慷慨大风歌，发指上填膺。",
      "轻飙荡雄心，散入鼓角声。",
      "长鲸肉万类，终就鼎俎烹。",
      "举头笑真宰，此辈竟何成。",
      "惟应千年后，独书公等名。"
    ]
  },
  {
    "id": "e647d10f92194bd44e4efaf77e29ead8",
    "title": "读梁公实诗有感",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "罗浮七十峰，峰峰白云住。",
      "鳌𩗗海上来，吹君向何处。",
      "咳唾落沧波，遂成珊瑚树。",
      "欲作万古色，精英莽回注。",
      "摩娑三叹言，胡人不可遇。"
    ]
  },
  {
    "id": "e647d10f92194bd42206599ab08e558c",
    "title": "为彭州李徵君题会泉隐居",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "帝女勺银汉，泻之岷峨间。",
      "恍如一匹练，飞界万仞颠。",
      "喧奔虬龙啸，错落琼珠圆。",
      "蜀人有李意，学道殊精坚。",
      "浇田出白璧，炼药返红颜。",
      "何如饮神瀵，一住三千年。"
    ]
  },
  {
    "id": "e647d10f92194bd4f364442eb51fac86",
    "title": "自燕中来者云斥逐轻薄朝士殆尽赋此解嘲",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "叱羿射狂日，令娲补漏天。",
      "千秋绝至技，万象横妖躔。",
      "问我今何适，吞声滞穷边。",
      "问我何名姓，碧玉琬琰镌。",
      "上帝有弄臣，戏博太山巅。",
      "争道误一叱，中谗堕风烟。",
      "临岐酌沆瀣，渴吻三十年。",
      "月为琉璃碗，星是黄金钱。",
      "小儿东方语，乡里惊不传。",
      "一字犹未识，调笑司马迁。",
      "左氏盲老公，龌龊诸侯编。",
      "插天昭王台，至今在幽燕。",
      "挟策往从之，飞翰独翩翩。",
      "鱼服误白龙，豫且嬉广渊。",
      "一为湛朱网，蛙黾遂来牵。",
      "骧首叫阊阖，七萃俱茫然。",
      "西入鹴鸠司，惨淡白云篇。",
      "何来四五人，自称俱谪仙。",
      "其魁广成子，安期或偓佺。",
      "惝恍识其故，昔者上帝前。",
      "托陪瑶池饮，归共青辎軿。",
      "悟来忽大笑，灵气生五咽。",
      "岂无兜离乐，不得夸喧阗。",
      "高歌灞陵畔，落日珊瑚鞭。",
      "酒间呼白雪，片片下琼筵。",
      "四海水四勺，五岳五石拳。",
      "且移华阳席，改就糟丘眠。",
      "一言斗突兀，万目纷睊睊。",
      "猛虎欲啮人，不肯避豪贤。",
      "腐鼠岂入眼，鹓雏遇鹰鹯。",
      "执戟鬓垂白，巧宦笑其玄。",
      "举世逐狂且，南威故不妍。",
      "头颅无凡骨，不爱插貂蝉。",
      "君自吹胡管，我自挟朱弦。",
      "请君勿相忌，君亦勿见怜。",
      "但令放之去，归种南山田。",
      "野夫事真宰，肯受时人权。"
    ]
  },
  {
    "id": "e647d10f92194bd4264907f818e9afa1",
    "title": "醉赠故张职方重",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "匈奴十万骑，席卷燕山红。",
      "羽檄天下兵，谁能辨英雄。",
      "张侯尚书郎，倜傥国士风。",
      "还他惠文冠，佩我乌号弓。",
      "匣中吴钩色，煜煜青芙蓉。",
      "三晋侠少年，结束花䯀骢。",
      "一呼万众合，片语千金空。",
      "还迁缙云氏，上计葡萄宫。",
      "颐指金吾帅，长揖司马公。",
      "画地作黄河，波涛起其中。",
      "挂冠神武外，买田平陵东。",
      "匕首铸腰镰，吹愤气成虹。",
      "我本落魄人，衣带绁其躬。",
      "相携一斗酒，醉眼天朦胧。",
      "掷君牛角书，莫令我辈逢。",
      "请看长安道，功名谁得终。"
    ]
  },
  {
    "id": "e647d10f92194bd40ca953d9877c2e15",
    "title": "过东阿怀古",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "步出齐东门，遥遥飞车壒。",
      "荒城阙睥睨，外与颓垣会。",
      "榛芜侵周道，鸟雀骄有赖。",
      "伫想英王风，凛焉今安在。",
      "千秋阿大夫，当时偶一败。",
      "茫茫长安日，归欤欲谁待。"
    ]
  },
  {
    "id": "e647d10f92194bd46165671f09779df4",
    "title": "方子出示吴徐二子诗有感",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "二子吾诗南，苍茫散星斗。",
      "招提终天泪，万象俱頫首。",
      "如何双骊珠，荧荧落君手。",
      "虬虎攫春冥，风雷走晴昼。",
      "须眉恍相值，谈笑若在口。",
      "薄谪吾人事，荣名定谁久。",
      "匡庐武夷间，真宰亦知否。"
    ]
  },
  {
    "id": "e647d10f92194bd45c240db4a426bb52",
    "title": "参议范君视事三日即出泰安过莱海还赍表而北赋此赠之",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "范叔倜傥士，南州多令声。",
      "忽如阮陈留，骑驴向东平。",
      "饮酒仅三日，翩然朝玉京。",
      "昨闻太岳来，呼吸通神明。",
      "题诗丈人石，万象俱峥嵘。",
      "东游观莱海，海水殊浅清。",
      "中有贯月槎，乘之泛蓬瀛。",
      "天门为君辟，河鼓扶道迎。",
      "莫采白榆钱，人间失岁星。",
      "水击九万里，倘其念南溟。",
      "尺鴳在衡藩，栖栖竟何营。"
    ]
  },
  {
    "id": "e647d10f92194bd40ff2acd7af90bbed",
    "title": "诸方警报丛至用成孤愤投寄翁朱二公",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "淮海惊鳞踊，江介衡波流。",
      "会稽栖组练，槜李集星斿。",
      "鹊兴晋阳甲，猬起牂牁雠。",
      "闽岭无完土，燕秦鲜宿糇。",
      "谁谓八纮广，束我如一抔。",
      "戢戢趍亨士，寥寥倾否猷。",
      "结发辞家食，举宗被恩休。",
      "陈列郎署间，剖符东海陬。",
      "揣分虽不任，匪职难为谋。",
      "慨矣扶风啸，越石不梦周。",
      "率尔千乘答，仲尼或哂由。",
      "况乃我严君，受寄在戎辀。",
      "曾是北顾纾，缅怀中制忧。",
      "久戍赋清人，零雨东山遒。",
      "回光冀日月，返驾贲林丘。",
      "请用微薄躬，上为君父酬。",
      "七尺终归尽，寸心谁与投。",
      "进虞处堂燕，退愧营巢鸠。",
      "投分报公父，裁书谢阿游。",
      "方驾骋天衢，执鞭如可求。",
      "毋使局足鸣，重贻伯乐羞。"
    ]
  },
  {
    "id": "e647d10f92194bd4db977354416e5ac1",
    "title": "过故陆虞部第有感",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "昔余奉使还，两饮虞部家。",
      "虞部三郎君，各各斗豪奢。",
      "初筵行大白，邀我醉梅花。",
      "此梅十亩阴，老龙吐嵯岈。",
      "酒酣吹铁笛，万玉乱横斜。",
      "落月参黄昏，笑上白鼻騧。",
      "再醉牡丹亭，春光亦繁华。",
      "斗大赪金盘，朵朵压红纱。",
      "疑将并州刀，碎裁洞庭霞。",
      "珊瑚续夜照，不惜鞭日车。",
      "此乐难数得，往往逢人夸。",
      "转盼不十年，陵谷忽迁沦。",
      "牡丹剉食马，老梅斧为薪。",
      "东风依旧吹，惟见菜甲春。",
      "额是虞部额，人非虞部人。",
      "中有刁家奴，浊气搏秋旻。",
      "虞部昔肺腑，况乃手足亲。",
      "一为并吞念，百巧日夜新。",
      "二子散他州，长者委黄尘。",
      "问主既已非，此梅安足论。",
      "归来见儿竖，骄騃不能驯。",
      "抚心长太息，恻怆涕沾巾。"
    ]
  },
  {
    "id": "e647d10f92194bd4b39477f45e51b1ef",
    "title": "夏日村居有述",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "江村养余懒，颇不病幽独。",
      "维时仲夏初，长天气清淑。",
      "野人太无事，自起为约束。",
      "凌晨盥嗽毕，叩齿三十六。",
      "始浇庭中花，次洗屋后竹。",
      "荐麦欣及新，分葵味馀馥。",
      "弄笔南窗下，醉沈凭淋漉。",
      "金石四五编，骚雅一再读。",
      "吸涧煮茗旗，松声腾波绿。",
      "小啜清飔来，尘襟净于沐。",
      "课童抄酒经，进客命棋局。",
      "树影俄已圆，厨人报藜熟。",
      "饭罢何所道，出门信其足。",
      "扶耒古陇傍，垂纶清溪曲。",
      "维东有兰若，经藏可游目。",
      "随意手一编，无烦证耆宿。",
      "斜阳语来下，炊烟布平陆。",
      "及归尚未暝，蓬汤芬初沐。",
      "晾发风衡门，明蟾破茅屋。",
      "有友二三人，非雅亦不俗。",
      "劝酬久已荒，匕箸肆所欲。",
      "醽倾若下酒，粳泛宜城粥。",
      "恍惚尘外语，星河莽相属。",
      "瑜枕竹方床，湘文簟如玉。",
      "中有腾腾乡，容吾便便腹。",
      "缅怀康庄士，声势迫驱逐。",
      "红尘沾褦襶，白汗脂炙毂。",
      "所得仲孰多，百年亦良促。",
      "寄言斧斤者，吾甘不才木。"
    ]
  },
  {
    "id": "e647d10f92194bd4e9aa8d44b89a5680",
    "title": "王生近诗爽然有天际真人想乃父沂州君濡首吏牍俱所不晓赋此赠之",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "我昔偕若翁，共醉燕山月。",
      "寒飞双疾羽，惊风散仓卒。",
      "回首秋色中，白云陶余悦。",
      "半刺足翱翔，谁能念汩没。",
      "落日琅琊台，萧然映华发。",
      "岂伊莼鲈兴，不从步兵发。",
      "识尔汗血时，英声动长安。",
      "十年偶一见，握手罄所欢。",
      "蓬蒿仲蔚地，山水伯牙弹。",
      "天堕五色霞，赤城仙人餐。",
      "吾子忽啖之，齿颊俱清寒。",
      "太湖水浅深，要我弄鱼竿。",
      "昨夜腐鼠过，鹓雏了不看。",
      "仲尼畏后生，余亦惭先尔。",
      "毋作一丘观，丈夫志弧矢。",
      "大鹏戢两翼，黄雀不知止。",
      "寄声招若翁，早访云壑里。",
      "子其息南溟，九万从此始。"
    ]
  },
  {
    "id": "e647d10f92194bd4df20e8e9869de9f2",
    "title": "邵子携同年袁鲁望诗来乞赠尊甫守中先生之作辄嗣响焉",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "凌晨叩门者，翩翩一佳士。",
      "须眉映初日，清波溢其齿。",
      "为余语若翁，少颇习名理。",
      "种瓜东陵陌，卖药吴趋里。",
      "迨乎耳顺年，遂三丈夫子。",
      "子既饶青衿，翁乃傲黄绮。",
      "忆昨上寿时，台使致筐篚。",
      "门有守令辙，足无公庭趾。",
      "上客陈珠玑，错落照翁几。",
      "袁羊古遗狂，其言当不靡。",
      "顾余亦有作，要为后期耳。",
      "早晚春花开，醉翁三荆底。"
    ]
  },
  {
    "id": "e647d10f92194bd46cbb1e0e3071286b",
    "title": "与松上人",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "昔我游丛林，颇与耆宿伍。",
      "弹指百千偈，纵横藏中语。",
      "自谓得宝珠，有取无不与。",
      "今来谒松师，一语不得吐。",
      "乃至欲吐时，涊然汗如雨。",
      "回首青天空，荆棘皆净土。",
      "持此拟叩师，恐师竟无许。"
    ]
  },
  {
    "id": "e647d10f92194bd4106d77a79d25a9a9",
    "title": "读汪襄阳作顾季狂诗叙有感",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "昔我游燕山，宗李中所私。",
      "高歌命白雪，片片纵横垂。",
      "醉醒华阳馆，坐见青天危。",
      "狂语两相厄，宁容世人知。",
      "顾生业游者，一再侍酒卮。",
      "风吹浮云散，信意南北驰。",
      "契阔几十年，闻颇豪于诗。",
      "矫矫汪襄阳，握手惠前绥。",
      "谓余旧有赠，迪功乃其师。",
      "左袒在中原，江左良见嗤。",
      "自余遘家祸，戢身一茅茨。",
      "名姓落人间，谁当齿颊之。",
      "寄语谢襄阳，勿令豪杰窥。",
      "吴门饶俊彦，诗卷日追随。",
      "莫言秦越人，为秦作儿医。"
    ]
  },
  {
    "id": "e647d10f92194bd4d7e66a63b90c8433",
    "title": "案头苏诗一编偶展读之有云龙钟三十九劳生已强半岁暮日斜时还为昔人叹公倅馀杭日作盖取白乐天语兴感也此公尚为摇落语吾辈宁无穷途之恸因成一章兼示舍弟虽然公兄弟名位穹显晚节各天而吾以早废弃故相守田亩间差为优耳他固不敢较也",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "偶诵苏公诗，龙钟三十九。",
      "身犹一方佐，名满天下口。",
      "伊余射策年，与公颇先后。",
      "虽忝大夫列，六载归南亩。",
      "人间失意事，所历无不有。",
      "多岐梦犹惴，百炼心欲朽。",
      "雌黄堕齿颊，雄白空知守。",
      "西风傲短褐，居然成野叟。",
      "流年蠹书卷，残日渔杯酒。",
      "用禅文寂寞，塞兑防秽呕。",
      "斋前种白杨，萧瑟鸣虚牖。",
      "顾谓吾季方，吾言汝知否。",
      "今古伯仲名，无出苏公右。",
      "风云壮接翼，天地老分手。",
      "踯躅瘴海间，能无叹不偶。",
      "万事吾敢如，一得颇无负。",
      "蓼莪固永废，棠棣幸终友。",
      "去去入吴山，相携共白首。"
    ]
  },
  {
    "id": "e647d10f92194bd44099dcbf403d25a3",
    "title": "虎丘老僧有竹林精舍文伯仁为图之王履吉书疏于后余游竹林僧出示此卷履吉下世已三十载矣为之怃然因成此诗",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "山僧业静者，翛然无世氛。",
      "朝疏淇澳雨，暮浣潇湘云。",
      "老可湖州笔，为竹写清芬。",
      "况有王子猷，英标冠人群。",
      "自言读书处，何可无此君。",
      "我来憩其下，流飔散馀醺。",
      "其人不可作，太息读遗文。",
      "新粉含幽月，苍翠郁纷纷。",
      "截作山阳笛，凄凉安可闻。"
    ]
  },
  {
    "id": "e647d10f92194bd41505ad99350c88db",
    "title": "题赵千里画船子和尚卷后",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "秋江战寒飙，一叶纵横走。",
      "船子有伎俩，舵柄时在手。",
      "借问自渡者，还能渡人否。"
    ]
  },
  {
    "id": "e647d10f92194bd44f577de1bb209175",
    "title": "题募缘卷后",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "闻欲创招提，藉众檀越力。",
      "而我贫里人，翻乞常住食。",
      "所馀唯一物，无价亦无色。",
      "念欲施山僧，觅之不可得。"
    ]
  },
  {
    "id": "e647d10f92194bd405ca87e7a7c51dfe",
    "title": "陆仲子为其友索题云洲即以塞白",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "白云不须山，沧洲不须海。",
      "所以吏隐人，迹混心不改。",
      "浮沉任波色，舒卷依天籁。",
      "寄言采芳者，杜若青犹在。"
    ]
  },
  {
    "id": "e647d10f92194bd4ec8f24765b39b301",
    "title": "楚臬陆子还吴",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "仲宣久厌楚，季鹰忽悲吴。",
      "挂冠北阙下，散发南山隅。",
      "笑谓武昌鱼，何似江东鲈。",
      "余岂尘世人，偶然废耕锄。",
      "八月凉风生，白云满江湖。",
      "但从最深处，觅有王生无。"
    ]
  },
  {
    "id": "e647d10f92194bd4dda7d3eaaab34c27",
    "title": "题孙君竹鹤斋",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "缑岭既云夐，夹池亦以往。",
      "讵若过君斋，悠然令神爽。",
      "玄飔逗幽窱，白云团虚幌。",
      "瞻澳来远姿，鸣皋流清响。",
      "葱茜承露碧，嘹戾排空上。",
      "匪由乘轩羡，庶谐君子赏。",
      "高咏遂初篇，振衣发遥想。"
    ]
  },
  {
    "id": "e647d10f92194bd4130b8c42289c6719",
    "title": "王山人自称十岳先有二诗见寄极国士之许千里命驾曾未淹日欲留金陵长篇见贻拂衣北首聊此和赠",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "凤鸟摩青天，片羽飞东海。",
      "却堕七尺篱，鴳目荧然改。",
      "骊龙颔下珠，夜必吐光彩。",
      "绿醑骄欲鸣，青灯耿相待。",
      "不谓双垂杨，果系出剡舟。",
      "野夫虽称病，为汝梳白头。",
      "沈沈薜色夏，忽起商飙秋。",
      "特达壮士胆，未许黄金酬。",
      "谓予九州外，当复有九州。",
      "男儿志五岳，逝将十岳游。",
      "酒间扣所适，泰岱曾入手。",
      "马迹重云巅，鸡声浴日后。",
      "狂扣玉女盆，中原散培塿。",
      "自揽烟霞色，语语不离口。",
      "十岳天中外，子尚馀其九。",
      "寒暑炼玉容，去日各非有。",
      "昔予读损益，亦复思名山。",
      "晚师维摩诘，旦夕栖衡关。",
      "纵横千界表，乃在弹指间。",
      "笑攀青莲花，归插玉女鬟。",
      "奚必策重踝，役役劳心颜。",
      "我语虽大佳，听之了无答。",
      "杯酒散城烟，孤帆凌超忽。",
      "唯馀留别句，掷地金石发。",
      "后夜倘见怀，长江弄秋月。"
    ]
  },
  {
    "id": "e647d10f92194bd4130b8c42fbb0e522",
    "title": "王山人自称十岳先有二诗见寄极国士之许千里命驾曾未淹日欲留金陵长篇见贻拂衣北首聊此和赠",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "世才不可尽，豪鸷争辈出。",
      "国手何纵横，令我难甲乙。",
      "李生自燕京，雅与颜鲍匹。",
      "飘然来江左，百战不摧一。",
      "惊电随指生，坚城望风失。",
      "朅来得程郎，少年美清扬。",
      "所遇无上驷，云蹄郁腾骧。",
      "及乎与李角，贾勇不可当。",
      "李如李将军，部曲神飞扬。",
      "程如程卫尉，号令严秋霜。",
      "为李固左袒，推程亦军冠。",
      "铜池垂杨侧，隐若辟楚汉。",
      "程虽近巧迟，往往诣玄观。",
      "落子黄叶深，收枰烛花半。",
      "吾日殊有馀，毋乃樵斧烂。"
    ]
  },
  {
    "id": "e647d10f92194bd47434ac610b4e966f",
    "title": "信阳王子祖嫡过访王子能文章谈诗而不饮酒",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "汝颍足名士，燕赵饶悲歌。",
      "此地忽遇尔，不醉当如何。",
      "君自银不律，我但金叵罗。",
      "笑谓千秋业，所得仲孰多。",
      "流徵杂清商，大陆扬素波。",
      "明年一匹练，倘访青山萝。"
    ]
  },
  {
    "id": "e647d10f92194bd4ea3764ae253fb225",
    "title": "周生为亡友王子馆甥颇有沦落之叹怆焉念旧为赠此诗",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "忆从维扬楫，风尘失而舅。",
      "幸馀延陵诺，不堕孝标口。",
      "玉犹当日润，璞更何年剖。",
      "恻怆今昔言，乾坤重回首。"
    ]
  },
  {
    "id": "e647d10f92194bd43eecfeab4d2c866c",
    "title": "题霞川卷",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "高斋傍霞屿，川光时复暝。",
      "浮天自五色，含飔忽千片。",
      "陆离媚初旭，窈窕横晴巘。",
      "文鱼欣欲上，遥鹜孤难辨。",
      "为语谢临川，如绮复如练。"
    ]
  },
  {
    "id": "e647d10f92194bd424ee8a7ac902ba60",
    "title": "赠石给事拱辰",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "烈士婴逆鳞，岂在明月珠。",
      "念欲醒睡龙，润泽四海枯。",
      "我逢石中郎，白晰好丈夫。",
      "韶年入青琐，玉树含冰壶。",
      "气塞指鹿臣，愿行斩马诛。",
      "封事八九条，一一社稷谟。",
      "雷霆横白日，人鬼在须臾。",
      "九关虎豹号，魑魅亦揶揄。",
      "一为蔺生叱，万发立头颅。",
      "捶摘纷下来，血肉顿模糊。",
      "君家铁如意，欲碎红珊瑚。",
      "微贱何足言，毋乃圣德渝。",
      "昨窥中兴诏，坐见海宇苏。",
      "惜哉反掌间，迷阳罥天衢。",
      "岂不愿良臣，良臣不易图。",
      "搆茅漳伾傍，天锡万死躯。",
      "朝与牧竖出，夕归樵父俱。",
      "贫无南山田，足挂牛角书。",
      "余本骨体人，为君重踟蹰。",
      "男儿未盖棺，各自智其愚。",
      "宇宙大茫茫，努力爱前驱。"
    ]
  },
  {
    "id": "e647d10f92194bd4c51d09608bc7f41e",
    "title": "下彭城而南微雨即事",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "稍尽彭城山，悠然见清淮。",
      "微雨虽沾衣，能令山色佳。",
      "出没前后旌，浮云时与偕。",
      "浊酒两三行，聊以佐归怀。"
    ]
  },
  {
    "id": "e647d10f92194bd428f3a16626420e30",
    "title": "莫公远移居武林",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "皋桥无旧业，吴阊多少年。",
      "白眼冷相睨，青衫凋自怜。",
      "以兹掉头去，鼓楫西湖边。",
      "幸逢郗北海，为营剡下椽。",
      "复从王江州，乞取酒家钱。",
      "朝斸灵隐云，夕卧南高烟。",
      "笑指飞来峰，共汝两寓贤。",
      "失意则蓬累，且诵逍遥篇。"
    ]
  },
  {
    "id": "e647d10f92194bd4e844d1abc84cbb0a",
    "title": "答赠张参政钦伯",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "昔领金华省，今治金华部。",
      "去携香案烟，来作冰壶雾。",
      "君身自仙骨，世岂知其故。",
      "萧洒八咏成，悠然片鸿度。",
      "汀际白蘋秋，江东彩云暮。",
      "吴兴差卑小，焉足当君慕。",
      "最后蓬莱仙，此语闻白傅。"
    ]
  },
  {
    "id": "e647d10f92194bd43de3b562c214d31f",
    "title": "济川篇为太医邢先生题",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "在佛说法时，药王为导师。",
      "太乙操莲叶，下救人阽危。",
      "儒用久寂寞，其功或明医。",
      "邢子利涉才，托迹在黄岐。",
      "朝饮苏橘井，夕饮长桑池。",
      "江阴十万家，家家春风吹。",
      "馀波来惠吴，起我北堂慈。",
      "傅楫吾所难，清泌可乐饥。",
      "彼哉问津人，愧汝济川辞。"
    ]
  },
  {
    "id": "e647d10f92194bd48fab605be929b1a0",
    "title": "华婿水部病起赴官",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "卫郎别我去，玉立秋风前。",
      "自无膏肓疾，不待彦辅痊。",
      "观潮壮起色，策马蓟门烟。",
      "金掌出层霄，零露正纤圆。",
      "乞取芙蓉杯，归寿蓬莱仙。",
      "大江饶白云，南望更依然。",
      "我期临邛令，春江候楼船。"
    ]
  },
  {
    "id": "e647d10f92194bd4760142ad6b412183",
    "title": "送沈九畴还四明",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "曩时四明客，倜傥能文章。",
      "挥毫写秋色，眼底天茫茫。",
      "家多渥洼种，白眉矜最良。",
      "今朝逢阮咸，果胜步兵狂。",
      "咳唾出珠玑，半落奚锦囊。",
      "抗手别我去，孤帆渡钱塘。",
      "倘成郊居赋，须寄王中郎。"
    ]
  },
  {
    "id": "e647d10f92194bd43105fcf37a2e5f7c",
    "title": "有上人者号景峰意为念其师也乃至作图日寓目毋乃执有乎为成数语聊以示规",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "若不破名相，此图空在卷。",
      "譬如阿闪国，一现不再现。",
      "若破名相尽，无见无无见。",
      "百亿须弥峰，峰峰入师眼。",
      "余本峰中人，焉能睹峰面。",
      "倘师为竖拂，翛然已忘辨。"
    ]
  },
  {
    "id": "e647d10f92194bd4035f5d0735b42764",
    "title": "寄题张伯子兑园",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "春至三河阴，百卉皆悦怿。",
      "主人何为者，席花读周易。",
      "毋为閟其口，相与成丽泽。"
    ]
  },
  {
    "id": "e647d10f92194bd4cfdbaeb2665ad1d6",
    "title": "仲子兑池",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "仲氏日规池，泓渟复清泚。",
      "蘋末巽二风，斗间天一水。",
      "汇为感山泽，青山在其底。"
    ]
  },
  {
    "id": "e647d10f92194bd430e16d24ff7317cf",
    "title": "叔子兑亭",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "宛宛帝女云，疑出巫山岫。",
      "过君草玄亭，芊眠入窗牖。",
      "便能呼季雅，相与赏此否。"
    ]
  },
  {
    "id": "e647d10f92194bd485f80547cf21e34e",
    "title": "偶成齿发吟作长庆体示伯龙子念君载",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "发白况乃寡，齿痛行复落。",
      "此事当渐来，委蜕偶先觉。",
      "观电等浮荣，嚼蜡如好爵。",
      "驰思佐坟典，策勋播寥廓。",
      "其名在千古，真识久冥漠。",
      "先民有遗言，及时当行乐。",
      "稍往忽已空，未来畴能度。",
      "营为醇醲腐，精恐佳丽凿。",
      "惝恍出世言，渺茫长生药。",
      "成证聊自暖，齐物终妄作。",
      "事事能误人，破了亦无着。",
      "语罢当更愁，愁来又成错。"
    ]
  },
  {
    "id": "e647d10f92194bd4715262b4548c93d0",
    "title": "四瑞卷为顾母题",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "朱明吐南极，群祯时辐辏。",
      "上元捧玉觞，王母前称寿。",
      "三花复加一，丛芳仍再秀。",
      "何意谢庭荣，翻为顾家妇。"
    ]
  },
  {
    "id": "e647d10f92194bd4e5f2f90e46996d7e",
    "title": "盛子时泰过访有赠",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "盛子金陵来，语语甘小巫。",
      "能令陆平原，不敢赋三都。",
      "彩笔健秋鹰，锦囊压奚奴。",
      "暮寻华阳馆，眼醉天模糊。",
      "莫逐时名去，人言多自诬。"
    ]
  },
  {
    "id": "e647d10f92194bd48b198b8144636f7c",
    "title": "江黄二州谒白尚书苏端明祠有感",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "白傅佐浔阳，匡庐落其手。",
      "苏公谪宜黄，游踪寄樊口。",
      "物情岂相为，天意良不偶。",
      "挥泪对青衫，垂腰厌黄绶。",
      "是时二公年，四十加八九。",
      "飞腾在俄顷，纶綍相先后。",
      "而我同兹岁，楚宪起南亩。",
      "却顾所佩章，叨窃惭已久。",
      "椒浆荐落日，馀沥自为寿。",
      "髫年弄笔墨，老至忘其丑。",
      "颇谙游戏禅，更贪声闻酒。",
      "别业娄水傍，岁功良亦厚。",
      "园多履道竹，门种杭堤柳。",
      "功名善愚人，人生好自负。",
      "造物亦苦悭，安能令多取。",
      "真乐随形无，虚名背身有。",
      "洛下醉朱唇，天南摇白首。",
      "明年定挂冠，不蓄赵瑟妇。",
      "以此叩二公，公其默许否。"
    ]
  },
  {
    "id": "e647d10f92194bd4e29a78efc6ea1b0b",
    "title": "赠李方伯师孟",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "余昔游太原，赖君佐提刑。",
      "有酒不孤赏，所吐皆兰馨。",
      "北风吹晋祠，冰作涕泪零。",
      "及余吴兴政，旧刃发新硎。",
      "平阳许画一，临淮实精灵。",
      "起家再游楚，值君方锦停。",
      "谬脂岭右辖，是君所遗軿。",
      "官自雪鸿迹，人如大海萍。",
      "吴越代两政，晋楚若一廷。",
      "生平易解官，各若秋梦醒。",
      "更有大奇事，我谈君试听。",
      "太湖五百里，中有两洞庭。",
      "洞庭八百里，中一君山青。",
      "尔我长对之，濙然双客星。",
      "欲造即驭风，云车会青冥。",
      "安能傍尘世，蝇聚袭膻腥。"
    ]
  },
  {
    "id": "e647d10f92194bd447f37cf843974993",
    "title": "幡经台",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "西望幡经台，萧条欲非故。",
      "陶令呼不来，谢监推不去。",
      "远公既以远，兹意畴能悟。"
    ]
  },
  {
    "id": "e647d10f92194bd4abf44ece4acd482d",
    "title": "三笑亭有感",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "昔闻虎溪笑，谓已契无言。",
      "及览般若愿，犹觉有待烦。",
      "青山不点头，白莲腐其根。",
      "净土何必归，况乃思雁门。"
    ]
  },
  {
    "id": "e647d10f92194bd4f1cd8af55fa78a8b",
    "title": "答与绳太常",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "故人尺一来，字字皆肺腑。",
      "谓余老善醉，醉复多泄语。",
      "甚醉解伤生，泄恐终误汝。",
      "幡然指其口，汝罪发可数。",
      "奈何司出入，废职媚其主。",
      "兴至不我却，机发不我阻。",
      "口拜前致辞，公言胡不伦。",
      "趣死且百岐，岂必尽饮醇。",
      "不应北邙土，日日埋醉人。",
      "籍令畏语泄，独酌仍杜门。",
      "在耳不在舌，可掩不可扪。",
      "耳听复大笑，借官重于身。",
      "何如归去来，小酌松醪春。",
      "耕钓一二翁，杯斝三五巡。",
      "小酌不损神，小语不汩真。",
      "珍重故人札，赋此等书绅。"
    ]
  },
  {
    "id": "e647d10f92194bd45e7892242b5aeb4b",
    "title": "助甫称疾以见父出访真阳有赠",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "鸿冥方自叹，玉立见吾子。",
      "离忧小语失，往事深杯起。",
      "僧弥固难兄，万年那可死。",
      "努力各加餐，联翮当此始。"
    ]
  },
  {
    "id": "e647d10f92194bd476e80ec67511132c",
    "title": "赠不二和尚",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "苦无道民好，披缁礼远公。",
      "劳师破吾执，所破随亦空。",
      "饭罢了无语，趺坐苍山中。"
    ]
  },
  {
    "id": "e647d10f92194bd47c32f852e59ee12f",
    "title": "赠范丫髻",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "一瓢更一杖，此外都不闻。",
      "瓢还颍水月，杖付葛陂云。",
      "挥手嵾山顶，却笑洪崖君。"
    ]
  },
  {
    "id": "e647d10f92194bd481933290777954a7",
    "title": "为李员外悼亡",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "矫矫双鸿鹄，羽翼忽已分。",
      "岂不念佳匹，飘然辞浊氛。",
      "君子怅独晤，美人旷何群。",
      "杂佩空瑶响，流苏陈绮文。",
      "清心馀玉映，丽质罢兰薰。",
      "非乖庄生达，尚挹荀令芬。",
      "徵歌惜倾国，流梦为行云。",
      "去来杳难迹，盼睐恍有闻。",
      "亮无排空驭，毫素表殷勤。"
    ]
  },
  {
    "id": "e647d10f92194bd4837d6737a18a6f55",
    "title": "伤卢楠",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "北风摧松柏，下与飞藿会。",
      "词人厄阳九，卢生亦长逝。",
      "桐棺不敛胫，寄殡空山寺。",
      "蝼蚁与乌鸢，耽耽出其计。",
      "酒家惜馀负，里社忻安食。",
      "孤女空抱影，寡妾将收泪。",
      "著书盈万言，一往恐失坠。",
      "唯昔黎阳狱，弱羽困毛鸷。",
      "幸脱雉经辰，未满鬼薪岁。",
      "途穷百态攻，变触新语至。",
      "词场四五侠，往往走馀锐。",
      "大赋少见赏，小文仅易醉。",
      "醉后骂坐归，还为室人詈。",
      "我昔报生札，高材虚见忌。",
      "自取造化馀，何关世途事。",
      "呜呼卢生晚，竟无戢身地。",
      "哭罢重吞声，皇天有新意。"
    ]
  },
  {
    "id": "e647d10f92194bd49af759dd642682a6",
    "title": "张幼于庐墓",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "遥望白华山，山石郁嶙峋。",
      "中有白华吟，吟声何悲辛。",
      "之子怀永慸，结庐在丘闉。",
      "荆榛初往蹊，松柏自成邻。",
      "念彼长夜台，痛此百岁人。",
      "挥泪循修垄，高恸逮萧晨。",
      "晨猿无停和，垄草不易春。",
      "悲风吹北陆，惨日就西奫。",
      "重冥稀生搆，九陌绝幽轮。",
      "音容旷不接，志意邈难伸。",
      "朝露夕自霜，暮兰旦为薪。",
      "愲结令中耗，安能延子鬒。",
      "非虞仲举谪，冀全嗣宗真。",
      "弧矢庶可扬，竹素将不泯。"
    ]
  },
  {
    "id": "e647d10f92194bd47b00a37349c5128c",
    "title": "挽歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "昭昭天宇日，倏忽堕虞渊。",
      "如何盛年子，光彩中弃捐。",
      "白日当再晨，逝者不复还。",
      "素旐纷前发，迫我向重泉。",
      "华栋自云浮，甘此七尺棺。",
      "子弟来相饯，饯罢各言旋。",
      "平生所著书，往往留心肝。",
      "妍蚩他人口，已自不得言。",
      "束发悟生趋，往复杂忧患。",
      "但言身日短，不睹身后先。",
      "仰问巫阳师，安能为我权。"
    ]
  },
  {
    "id": "e647d10f92194bd47b00a3736f102eaa",
    "title": "挽歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "丈夫事四方，魂魄恋故乡。",
      "今我胡为尔，委命付穷荒。",
      "临殁辞明去，亲知不在傍。",
      "寸桐为我车，腐革为我裳。",
      "魑魅为我御，瘴雾为我粮。",
      "蝼蚁司门庭，青蝇来吊丧。",
      "鬼伴群侏离，与语不能详。",
      "道逢司命君，示我返魂方。",
      "长跪告司命，生人多患伤。",
      "不愿复为人，但愿长彷徉。"
    ]
  },
  {
    "id": "e647d10f92194bd47b00a3735491e06f",
    "title": "挽歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "甲兵冠天来，朝野靡宴宁。",
      "背亲为王臣，焉以辞国殇。",
      "青霾吹荡翳，金鼓惨不扬。",
      "贵贱并一时，颅趾委沙场。",
      "日暮轮蹄尽，乌鸢来啄创。",
      "有手不能驱，有目无精光。",
      "朔风吹朝夕，枯骨渐坚强。",
      "家人具衣冠，延我之北邙。",
      "羽卫骖驔列，空为存者倡。",
      "两地竟谁真，千秋浩茫茫。"
    ]
  },
  {
    "id": "e647d10f92194bd48e95a82817bf64f8",
    "title": "九松篇",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "寒色无早暮，玄冈翳重阴。",
      "连蜷九松树，偃蹇不成林。",
      "上有含哺鸟，啄血正涔淫。",
      "念欲昼哀啼，弹射恐见侵。",
      "存为没者身，没为存者心。",
      "衔土塞东溟，鲸波浩沉沉。",
      "一弹塘上篇，再弹履霜吟。",
      "我欲竟此奏，弦绝多悲音。"
    ]
  },
  {
    "id": "e647d10f92194bd4c9356e1470d221bb",
    "title": "遣吊卢楠墓",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "昔骑紫骅骝，翩翩游魏都。",
      "绿醽呼明月，踉跄堕冰壶。",
      "倚醉别卢楠，春草十二枯。",
      "腰间黄金鱼，久逐酒家胡。",
      "魏节重入手，雪亦侵头颅。",
      "卢楠化为土，遗骨知在无。",
      "两女胜才人，下嫁厮养徒。",
      "中原散遗集，历落照乘珠。",
      "薄酹指焦峣，若敖夺汝餔。",
      "风吹英雄泪，忽与千秋徂。",
      "倘遇襧正平，狂鬼晚不孤。"
    ]
  },
  {
    "id": "e647d10f92194bd4fe068ef2ec3a56ef",
    "title": "悲七子篇",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "文翁信其真，履坦物不隔。",
      "许老初耿介，晚负长舆癖。",
      "通蔽虽互妨，典刑尚可则。",
      "元朗业任侠，声酒恣所适。",
      "翩翩梁公子，养交不忘饰。",
      "子传青云姿，杜门事探索。",
      "如何中天谪，病使心志易。",
      "沈生慕落拓，王子工便辟。",
      "此曹富词源，兼多善酒德。",
      "年命一朝倾，转盼成陈迹。",
      "奄忽邺中论，恻怆山阳笛。",
      "神往形随敝，人生非金石。",
      "逝者不须臾，存者亦瞬息。",
      "安能使不悲，长悲竟何益。"
    ]
  },
  {
    "id": "e647d10f92194bd4fccccafd0e2e6a96",
    "title": "会葬故陆丈吉孺",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "生世仅卅载，旅殡二十春。",
      "落日射空棺，棂宇尽为薪。",
      "今朝一抔土，始得返于真。",
      "少妇竟华颠，交友半已陈。",
      "长衢连交鞅，歌哭递相因。",
      "神气无不之，焉问疏与亲。"
    ]
  },
  {
    "id": "e647d10f92194bd4fccccafd792b050e",
    "title": "会葬故陆丈吉孺",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "游魂久已逝，归魄从此始。",
      "玉树埋土中，悢悢不能已。",
      "秋风怜空桑，悲音缘谁起。",
      "卮酒饭一盂，寡妻代为子。",
      "有友三两人，聊与歌蒿里。",
      "芳名良何益，空尘世人耳。"
    ]
  },
  {
    "id": "e647d10f92194bd472f72c14ce013f78",
    "title": "宝刀歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "昆吾精铁光灼烁，不论风胡手中作。",
      "涪江水淬明月寒，汉冶风回赤蛟跃。",
      "锋尖七曜隐芙蓉，匣里双环吐龙雀。",
      "少年醉舞洛阳街，将军血战黄沙漠。",
      "记取衔恩一片心，扶君直上麒麟阁。"
    ]
  },
  {
    "id": "e647d10f92194bd46940309e6065b75e",
    "title": "哭王樗全茂才二首",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "才似习凿齿，摧残称半人。",
      "废同殷渊源，咄唶叹疏亲。",
      "到了力输命，兼之惫与贫。",
      "长歌士不遇，为尔重沾巾。"
    ]
  },
  {
    "id": "e647d10f92194bd46940309e22eb26fa",
    "title": "哭王樗全茂才二首",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "五鬼烧车船，得志仍跳梁。",
      "二竖畏针砭，挟筴走膏肓。",
      "书淫不成疗，笔冢聊并藏。",
      "古今失意事，不敢问穹苍。"
    ]
  },
  {
    "id": "e647d10f92194bd48271a7d445654a67",
    "title": "吴节妇吟",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "秦家女，吴家妇。东风吹折连理树，霜摧树枯凛如故。",
      "吴氏子，秦氏儿。东风吹长寄生枝，但令枝盛何足悲。",
      "儿能成名孙复显，吴家鼓吹迎旌典。五十馀年影语身，青灯白发不知春。",
      "九泉下见夫君面，犹是当时执手人。"
    ]
  },
  {
    "id": "e647d10f92194bd4a4354f83a80c194c",
    "title": "竹窗歌题同年周叔夜父卷",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "主人卜筑松江曲，数武茅斋一窗竹。主人之节清且素，况与此君共朝暮。",
      "婵娟蹙拂摇曙烟，主人自为汲湘川。寒飙夜雨天籁发，主人行歌互相答。",
      "疏影历历声珊珊，入帘翠色秀可餐。主人为主君为客，倦鹤闲云各分席。",
      "主人对君一撚髭，世上小草吾何知。谁道新篁发平地，咫尺便有摩空势。",
      "嶰谷裁将鸾凤音，中山尽吐龙蛇气。即看雨露天上来，无数琅玕次第栽，主人不乐何为哉。"
    ]
  },
  {
    "id": "e647d10f92194bd4dbaacfa1f323d2e7",
    "title": "袁履善惠芡实作鸡珠儿歌遗我走笔谢之",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "袁君赠我鸡珠儿，为我更作鸡珠歌。",
      "使我应接不能暇，欲读废食且奈何。",
      "问余旧游吴水隈，菱芡贴水参差开。",
      "吴中女儿娇可爱，采得鸡珠和菱卖。",
      "当时解发林间卧，顷刻便啖三千颗。",
      "丹篚初倾历落圆，玉肌乍剥温柔露。",
      "芳腴满中更可人，坐令莲的无精神。",
      "煮石太硬苦费齿，鸡珠自是真仙饵。",
      "一朝失足辞渔矶，可怜方朔长苦饥。",
      "明朝神武挂冠去，知余不为莼丝归。"
    ]
  },
  {
    "id": "e647d10f92194bd43ed4a098f8973b00",
    "title": "华员外改南司马部分韵",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "华君自返苏门啸，垂白公车待明诏。",
      "司农榷税力不任，愿得闲曹寄渔钓。",
      "朝游采石访李白，夕向金陵歌谢眺。",
      "长安冠盖者谁子，珥玉纡朱互矜耀。",
      "龙颔欲结千岁穴，青春已随东去曜。",
      "鹓雏高逝腐鼠吓，鹪鹩卑栖黄鹄笑。",
      "君家学士亦如此，碧山焚鱼尚年少。"
    ]
  },
  {
    "id": "e647d10f92194bd42cbde76257745c7f",
    "title": "征西将军行",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "征西铁冠双缦胡，结发百战当丐奴。",
      "虎头自是万里相，猿臂能轻三石弧。",
      "七更帅印控属国，再踏王庭擒骨都。",
      "白头据鞍偏矍铄，赤胆悬胸何卓荦。",
      "西河太守血吮疮，护羌校尉躬持药。",
      "负土亲填光禄塞，绝甘不作嫖姚幕。",
      "清秋候气度刁斗，中夜筹沙坐铃阁。",
      "传烽一点若星流，便凿凶门上臂韝。",
      "个个健儿擐越练，家家少妇砺吴钩。",
      "争道鸿毛等微命，共祈龙额早封侯。",
      "横行要赭天山色，独立能高紫塞秋。",
      "由来壮士矜才气，耻学低眉事文吏。",
      "儿女俱能道颜色，公卿不见通名字。",
      "万死常怀马革心，一归羞作菟裘计。",
      "天子临轩总第功，赋诗谈檄尽豪雄。",
      "谁更封侯并拜相，李蔡为人在下中。"
    ]
  },
  {
    "id": "e647d10f92194bd47105259916b6f6eb",
    "title": "寿宁侯故第歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "谁家甲第横道周，路人齐指寿宁侯。空馀棨戟连云暗，不见轩车学水流。",
      "卧壁蟏蛸闲向暮，当门鸟雀乱先秋。道傍老翁眠不起，自谓能言寿宁事。",
      "貂珥那传就日功，椒房已挟薰天势。当年兄弟同侍直，白马前后黄金勒。",
      "天子宫中赐欢笑，五侯门外看颜色。有时日晡复召宴，龙锁东华归不得。",
      "秃袖黄衫倚醉逃，别院春风坠香帻。邓山横压蜀云低，郭穴偏承汉露滋。",
      "去夺冠军沁水里，凿成安乐定昆池。初来后厕浑疑错，乍入危栖意欲迷。",
      "三尺珊瑚斗如意，千金蹀躞射弹棋。歌屏掩翠镜窥红，妆粉围春肉阵风。",
      "急管瀪弦开永巷，朱帘高栋胜离宫。石家富贵乾坤小，霍氏功名旦夕空。",
      "可怜世路同转毂，君恩覆水难再复。西第千甍不足居，东门尺土翻相逐。",
      "陇头寒食麦饭青，若敖无人馁鬼哭。君不见羊肠峻阪危插空，后车肯问前车覆。"
    ]
  },
  {
    "id": "e647d10f92194bd44bcf87c1829b96a3",
    "title": "自从行送子贤兄判武定",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "自从书生好官职，万事都道书生力。朱幡皂盖者谁子，满目疮痍救不得。",
      "我兄昔作东平日，却罢逢迎劝耕织。闾党豪宗伺颦笑，郡国守相低颜色。",
      "枳棘谁为凤凰叹，鹓雏颇遭老鸱吓。归去旅葵堂上多，种将菰米湖田瘠。",
      "去年汝出东平道，父老初惊渐相识。争献浊酒肥鸡猪，为言童稚今有室。",
      "棠树已见堪把抱，汝鬓何由尚如漆。武定风土亦不恶，临别殷勤怆今昔。",
      "男儿光彩逐手生，将相功名到头识。君不见汉家循吏黄颍川，亦要禾廛出三百。"
    ]
  },
  {
    "id": "e647d10f92194bd4cb494c2e8a64366b",
    "title": "苦旱歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "君不见岁已在酉魃为虐，五月黄尘恣飘瞥。农家儿女窃愁叹，辘轳殷殷夜不绝。",
      "原草新疑野火烧，山田久作十字裂。我欲伸眉向谁说。",
      "东南转漕匮奔送，西北军声尚澒洞。桑林不闻六事祷，柏梁已上乾封颂。",
      "阴云油油乍东至，远近欢呼声动地。恶风忽从云际起，顷刻荡散归天意。",
      "青袍皂带者何事。中夜不眠坐待旦，三星在空月烂烂。",
      "偶思东海亦可怜，一妇横死枯三年。京师赏罚未足算，李斯痛哭咸阳之市边。"
    ]
  },
  {
    "id": "e647d10f92194bd47e21738358a59fda",
    "title": "吴郎行赠吴判官转浙藩都事",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "吴郎醉骂金陵席，骑马却赴通州谪。三载黯淡风尘深，始作江南幕中客。",
      "吴郎濩落偃蹇且莫论，尔是文定尚书孙。书生不及文定世，父老犹传孝皇事。",
      "洛阳长沙初拜相，华容浮梁互相让。九重握手赐颜色，万里君门若咫尺。",
      "是时文定称近臣，深谋密语上所亲。朝集凤池间委佩，即看鱼水更何人。",
      "由来大厦须梁栋，不独文章为世重。鼎湖忽攀龙驭髯，寰海但使苍生恸。",
      "只今相去四十载，万事那期一朝改。玉几沈深北极尊，金鱼寂寞青云在。",
      "呜呼往事生新愁，我歌吴郎双泪流。闻道君王思故剑，莫令衫袖湿江州。"
    ]
  },
  {
    "id": "e647d10f92194bd4df1658ca230a63d3",
    "title": "森桧堂歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "结茆近城市，不闻车马声。一登丘公堂，恍然遗世情。",
      "堂中何所见，金石一千卷。堂前何所植，老桧参天三百尺。",
      "根出太古垂青铜，霜皮剥凿金芙蓉。长空冥冥挂云雾，白日隐隐撑虬龙。",
      "秋阴障大暑，春色凌穷冬。秦皇若见之，泰山不得封。",
      "罗盖团晴怪枝偃，少室嵩坛道非远。树杪遥飞瑟瑟泉，望中高映层层巘。",
      "摩娑此桧公所栽，天与一气长崔嵬。人间但看长年岁，卑枝亦是清庙材。",
      "我闻阙里二千载，祝融横来复安在。虞山七星亦近古，何处老翁更作主。",
      "那得此桧还此堂，森然并矗公之乡。道傍过者诧相指，千林乔木摧昂藏。",
      "为公作歌重叹息，丈夫立身须正直。君不见丘家堂前一老桧，扶持尚有神明力。"
    ]
  },
  {
    "id": "e647d10f92194bd4256ec28a868ad77e",
    "title": "张将军歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "张将军，虬髯铁面勇绝伦。双眦直上见贼嗔，左腾右踔七尺身。",
      "倏忽飞动威天神，方印缚肘金麒麟。是时六月军声变，风尘蔽天不相见。",
      "云中健儿面如土，妻女仓皇泪飘霰。将军独提其麾下，意气不数天山箭。",
      "关头老弱数百骑，酣呼赴躯逞一战。捉生卤获偏裨任，胡乃区区好趣便。",
      "角声忽从敌中出，杀气天昏纵腾越。弓刀蹙沸震风雨，戈甲光芒耀日月。",
      "将军大叫鼓声绝，吏士空拳奋白骨。骨都当户稍欲遁，中原贼臣教奔突。",
      "汉兵如山自坚壁，回看从校星迸逸。顷刻血肉俱零乱，将军头颅辨不得。",
      "敌骑叩鞍咋指欢喜剧，狼头羽纛扫太白。阴飙淅瑟燐火明，落日惨澹鸟兽匿。",
      "男儿要在尸裹革，人生百岁须有极。云中帅者谁其俦，十年之间梁与周。",
      "亲披荆棘开军府，躬起疮痍败敌谋。毕万虽能老牖下，李广终然望彻侯。",
      "将军继之亦不恶，可怜鸟葬终荒丘。呜呼北山石椁东园器，肥酒大肉同千秋。"
    ]
  },
  {
    "id": "e647d10f92194bd46c7d88a778cc32cf",
    "title": "题剡溪障子",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "晋有王子猷，风流掩前辈。高屐郤公门，拄笏马曹岁。",
      "归来百事稀，种竹凡几围。贪看镜湖白，坐失青山辉。",
      "风吹大空雪，片片镜中飞。千岩鸟雀冻不喧，田父墐户垆头眠。",
      "孤棹苍烟放歌去，故人应在剡溪边。人间戴生宁易得，其若归心浩还发。",
      "空林无枝玉凌乱，独破寒流载明月。相逢稚子候荆扉，东方渐高迹已微。",
      "偶然适意差足快，千载何人劳是非。谁为强被丹青色，令予欲访山阴宅。",
      "荻花茫茫不知路，中夜披图兴萧瑟。"
    ]
  },
  {
    "id": "e647d10f92194bd42f26d752bf324a36",
    "title": "送赵员外行边歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "烽火夜照甘泉赤，万马南来踏秋色。",
      "汉家推毂三将军，幕府羽书尚充斥。",
      "塞内屯营称戊巳，兵前击柝连朝夕。",
      "射鸟小儿拜期门，牧羊贾人助田宅。",
      "纷纷争睹献前筹，寂寂谁同天子忧。",
      "朝贵俱投骠骑里，书生多著鹔鹴裘。",
      "学得量沙任转饷，能言画地便封侯。",
      "赵君自是关西侠，平生报恩身似叶。",
      "倚马逡巡草檄文，论兵慷慨弹长铗。",
      "已令野史传循良，复要云台策勋业。",
      "须臾持节按榆关，金城形势奏书还。",
      "受降横夺单于胆，长乐全回圣主颜。",
      "不学蒙恬绝地脉，誓同飞将定天山。",
      "铙歌倘俯长城窟，哀吹缘霜夜中发。",
      "东都甲第金满闉，京观何人辨枯骨。"
    ]
  },
  {
    "id": "e647d10f92194bd45ea553d9071793a9",
    "title": "侠客篇",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "七国养士何纷纷，谁其雄者信陵君。击柝雍容据上座，鼓刀慷慨却秦军。",
      "其外碌碌诸公子，借日回春互争绮。列鼎常食三千人，俱簪珊瑚蹑珠履。",
      "就中脱颖君不见，一片雄心为谁死。燕丹恨秦贯白日，易水东流羽声疾。",
      "倚柱倨骂大事去，惜哉不讲刺剑术。金丸马肝亦何益，田光先生太仓卒。",
      "咸阳击筑变清调，碧血殷霜染秋草。明月还辉博浪沙，沧波岂没齐王岛。",
      "五陵射猎倚醉归，眶眦杀人无是非。髡奴赫奕拜卿相，天子威权下布衣。",
      "黄金坞，当中路，走马过之不肯顾。五花骝，狐白裘，轻薄少年非我俦。",
      "四座酒莫倾，请听侠客行。海内万事何言平，袖中吴钩霜雪明。",
      "出门一笑失所向，十日大索长安城。"
    ]
  },
  {
    "id": "e647d10f92194bd43cdcc49b09534ac9",
    "title": "赋得养龙池送莫膳部视贵州学",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "我闻贵竹罗施异西极，两山夹陂深莫测。神物蜿蜒走其上，顷刻下降房星赤。",
      "蜀王内厩五千匹，云锦丛中逞颜色。遥将万里白玉墀，奚官执鞚不敢骑。",
      "囊沙覆压三百日，辛苦风云国士知。麟鬐染汗珠络惊，秋霜濆沫桃花明。",
      "郊尘不动落日缓，六飞恍若空中行。从此峰名号腾越，诏图真迹留神阙。",
      "濠阳贵人凡几人，云阁勋名齐日月。只今一百八十载，高岩大泽依然在。",
      "房星不明五星聚，学士青衿盛文彩。何当塞徼多驰驱，君王按图空踟蹰。",
      "黄金筑台买死骨，骐骥碌碌悲盐车。君不见养龙坑旁云气薄，咸阳苜蓿横秋漠。",
      "长鸣发迹自有时，谁其驭者今伯乐。"
    ]
  },
  {
    "id": "e647d10f92194bd408ad8149db231278",
    "title": "谢生歌七夕送脱屣老人谢榛",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "长安送别今七夕，北斗卓地银河昃。此时痛饮不快意，青衣行酒无颜色。",
      "呜呜击筑为秦声，和以短铗霜纵横。大白入手葡萄惊，慷慨为尔歌平生。",
      "谢生长河朔，奇笔破万卷。日月纵游翱，乾坤任偃蹇。",
      "开元以来八百载，少陵诸公竟安在。精爽虽然付元气，骨格已见沉沧海。",
      "先朝北地复信阳，一柱不障东澜狂。人握隋珠户和璧，及吐中夜无精光。",
      "谢家一瓿椒浆水，晨兴自荐开元鬼。俯仰宁教俗子骂，声名肯傍豪贤起。",
      "妻孥生计环向愁，掉头且吟五岳游。青春断不淹富贵，白眼何以干公侯。",
      "赵王自是平原君，玳簪珠履三千人。生衣短衣巾角巾，握管从容踞上宾。",
      "从此王名贤好士，浊漳往往成清醴。座中谁出夷门右，海内愿为公子死。",
      "生岂不恋王家濡，龌龊忍为辕下驹。仰天大笑失所向，忽复束书来帝都。",
      "帝都云甍接九衢，委巷独满群公车。剧谈麈尾击唾壶，囊中欲探一钱无。",
      "其时卢楠下浚狱，白雪无功白云辱。九歌草就人不知，生也手持向人读。",
      "读之未竟泪簌簌，清霜倒飞鬼神哭。绣衣使者从天来，幽谷暖吹邹律灰，欢声欲动黄金台。",
      "朝为俘囚夕贵客，生言于楠何有哉。忆初识尔崔都尉，何人不慑回天势。",
      "谑浪时存尔汝交，酒盏肯及县官事。乃知豪杰无不可，婴儿世态狎乳虎。",
      "片语能令万象归，雄心直向千秋吐。生今去余向何所，生不在天之上、地之下。",
      "前不值古人，后不值来者。纵无长绳系汝足，安能一揖轻相舍。",
      "为言聚散等流萍，贯月查来可暂停。明年牛女桥成夜，指点依稀见客星。"
    ]
  },
  {
    "id": "e647d10f92194bd4f305df4a1b43e251",
    "title": "赠通帅袁君正",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "忆昨匈奴十万骑，连烽上烛甘泉红。",
      "穹庐韦鞲蔽原野，殷殷鼓角驱丰霳。",
      "老人伏颈刃洗血，少女椎结骑花骢。",
      "岂无棘门诸将士，噤手欲堕乌号弓。",
      "是时兵机戒顷刻，天子昼坐明光宫。",
      "敖仓积粟数百万，不救赍敌何匆匆。",
      "相言主臣幸无恙，蜡书直入回重瞳。",
      "节符三发旌守土，益以副帅今袁公。",
      "袁也手提一长剑，灿如白雪凌崆峒。",
      "恩收健儿共肝胆，气夺万众无英雄。",
      "旄头凝冰代马尽，太白入月秦关通。",
      "将军按甲息馀勇，辕门大旗横朔风。",
      "投壶雅歌太平事，衽革尝胆将无同。",
      "野人倘忆城下辱，太史犹闻书土木。",
      "挥鞭直踏燕然山，一洗穹碑为余读。"
    ]
  },
  {
    "id": "e647d10f92194bd4805807332be3ffd1",
    "title": "醉中漫歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "贵亦一丈夫，贱亦一丈夫。昔脱短裘付酒垆，人人唤我高阳徒。",
      "有时醉猎南山下，倒骑萧家生秃驹。人间万事无不作，唯不能作平津客。",
      "朅来十载游燕市，眼中茫茫尽堪白。黄金纵积如丘陵，何可枉没长安城。",
      "且为尽买中山酒，卧看悠悠世上名。"
    ]
  },
  {
    "id": "e647d10f92194bd4c6941912052709cf",
    "title": "击鹿行",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "匕首不肯避君鹿，一击波红写盘玉。乍如错落摧珊瑚，下泛碧海之醽醁。",
      "伊尼右手大白左，两者并是神仙禄。已堪桓陆片时欢，未烦楚汉诸公逐。",
      "此生分绝安期驾，不死反并嵇康戮。王子欲罢仍踟蹰，忽忆少年诸猎徒。",
      "骅骝蹶起匹练色，日落不落云模糊。翻然草际出此物，银牌隐项垂流苏。",
      "少年拓弓霹雳响，鹿也宛转无前途。霞丝雪缕袒分割，一饱尽付黄公垆。",
      "凋零侠气久已甚，忽复遘此万事无。徐君徐君且莫歌，丈夫失据当如何。",
      "桥林丰草世无限，苦复扰扰趋田禾。宁为披裘酌涧水，鹿门山色青嵯峨。",
      "不然老作长安客，岂异尔鹿婴其罗。呜呼，岂异尔鹿婴其罗。"
    ]
  },
  {
    "id": "e647d10f92194bd485218fcf12e9e1da",
    "title": "歌行长短三首赠梁公实谢病归",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "公实汝胡遽为别，郊原黯淡无颜色。未论咫尺即万里，鸿飞冥森塞云侧。",
      "南看舟楫北冠盖，落日滔滔岂终极。乾坤去住亦何限，丈夫岂尽关胸臆。",
      "迩者吾醉长安陌，忽醒双眼文章伯。雄心颇折历下生，侠志兼许淮南客。",
      "徐卿慷慨见同调，每语富贵真堪掷。酒酣吾歌独能楚，掀髯一笑秋天白。",
      "亡何汝称抱奇疾，踯躅下羡夷门卒。裁成芰衣仅掩胫，欲向空山采芝术。",
      "呜呼日月知汝留不得，缩地回颜竟何术。千年好振在吾党，万事可足婴公实。"
    ]
  },
  {
    "id": "e647d10f92194bd485218fcf9b901069",
    "title": "歌行长短三首赠梁公实谢病归",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "南海明珠久寥寂，贡来光彩倾都国。",
      "汉宫照乘岂不赏，汝抱欲重江湖色。",
      "江湖秋寒毒龙卧，至宝乃得还其故。",
      "冥冥青天走日月，淼淼巨窟生烟雾。",
      "长安邸中按剑谁，龟兹贾人泣相慕。"
    ]
  },
  {
    "id": "e647d10f92194bd485218fcfeae1cb6a",
    "title": "歌行长短三首赠梁公实谢病归",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "汝谋结室罗浮顶，下饮仙人葛洪井。",
      "桂树宛宛山日深，松花蒙蒙白云冷。",
      "我亦仅买蜻蜓舟，归与少年为薄游。",
      "采莲一曲杳然去，得醉即卧清溪头。"
    ]
  },
  {
    "id": "e647d10f92194bd44b250282334c9ebc",
    "title": "别子与",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "江左吾与徐中行，相逢一言心遂倾。蓬累世事岂足齿，所不醳然千载名。",
      "吾其阴崖振孤木，子独阳野敷群英。声华落落敢伯仲，肝胆炯炯无平生。",
      "忆为子昔歌击鹿，豪气尽压长安城。琥珀下坠鸾刀紫，葡萄寒摧大白明。",
      "长歌自令浮云合，双眼忽向高空横。惊枝一羽破秋色，万象頫首随南征。",
      "荆轲曼声渐离筑，易水凝流如欲鸣。故乡鲈鱼无不有，击鲜者谁人得否。",
      "眼前豪杰难称意，君不见徐卿尚逐衣冠走。"
    ]
  },
  {
    "id": "e647d10f92194bd49622fca9f2efcd17",
    "title": "太原侯歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "海云压山昼驱𩗗，时危甲兵满天地。儿女走啼城不开，太原将军怒裂眦。",
      "旌旗无光鼓声死，空拳欲呼奋难起。如林白刃凌秋霜，茫茫四海一父子。",
      "闺中婉丽人共惜，肯以蛾眉事雠敌。夜光迸裂胭脂红，闽山草树增颜色。",
      "岂无冠盖诸商胡，炊金切玉烹酡酥。开门夜半走大漠，得不枉杀称丈夫。",
      "呜呼，得不枉杀称丈夫。"
    ]
  },
  {
    "id": "e647d10f92194bd40ccc189913c56f16",
    "title": "送周一之从大将军出塞",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "去年搀抢扫幽蓟，千村万落无完郛。",
      "汉家长技五不一，边沙猎猎吹神都。",
      "甘泉天子赫威怒，手授大将双雕弧。",
      "幕下黄金三十万，纷纷侠儿辞酒垆。",
      "强弩射波裂鲛兕，长剑斫石惊於菟。",
      "静如凝冰日惨淡，动若迅鹘天模糊。",
      "谁其短裘夸揖客，缓颊辕门奏奇策。",
      "握管能书窦宪碑，据鞍解草陈琳檄。",
      "时从铃阁借前筹，或向平津抗宾席。",
      "侠儿岂无好身手，出门低头候颜色。",
      "兵起不定公侯相，时来也着书生力。",
      "今年太白秋入月，单于祭旗狼头折。",
      "粟马青嘶蒲类烟，洗刀赤染浑邪血。",
      "驱军更夺燕支山，从此妇女愁无颜。",
      "归来天子赐汤沐，笑拥如花金市间。"
    ]
  },
  {
    "id": "e647d10f92194bd4a7efaba58b4fee0b",
    "title": "昌平侯铁劵歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "英皇昔日困鱼服，惨淡四庙精灵哭。乾坤膏血付边马，乌鹊昼向行人啄。",
      "于公石帅独当柄，指顾号令无翻覆。天下勤王颇不少，杨侯上谷能神速。",
      "鸣鞭游骑出飞狐，咋指单于遁涿鹿。候气已见平吞敌，左右弧矢垂双箙。",
      "居庸关头落日黄，饥卒尽饱降人肉。新皇论功独召宴，剑履醉向明光宿。",
      "貂蝉换出惊妻子，犀玉手授称腰腹。当时报功恨不极，促制铁劵黄金饰。",
      "无论此劵一尺铁，带砺河山开社稷。百年倏忽岂更远，里门不朱插荆棘。",
      "洛下唯闻许史封，边陲尚指杨王力。即看铁劵黑似漆，金书，黯■无颜色。",
      "岂唯金书无颜色，侯家子孙看不识。为道己巳年间事，始复吞声泪填臆。",
      "昨者蓟门火，横连甘泉北。捷书未必当贼锋，血战还应长见抑。",
      "尚方之劵陈如山，男儿赤手那可得。君不见濠梁勋旧奚足数，坟墓秋霜窜鼷鼠。",
      "于公丧元石帅族，风尘久赖成心膂。"
    ]
  },
  {
    "id": "e647d10f92194bd4cc0d60ebcf7ad754",
    "title": "送徐汝思郎中使蜀虑囚兼悉鄙志",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "长安二月百花明，花间好鸟嘤其鸣。骑马低回问所适，眼中何人一李生。",
      "李生为予赋白雪，击节高歌唾壶缺。两心炯炯中自知，至赏岂得逢人说。",
      "谁其之子清而扬，抚琴不弹弦意长。高山流水偶自会，浮云落日那能忘。",
      "从此论诗更吾子，予也开襟荐兰芷。沉钩溟渤红珊瑚，明月波光夜深起。",
      "文章陆沉世所贱，千年得失人不见。其若天涯生咫尺，陌头飞英乱飘霰。",
      "青丝鹔鹴桃叶马，徐卿持节称使者。倾城冠盖走相送，众中无言泪盈把。",
      "汉天西尽有光辉，诏许推环国士知。陇云马首三千折，栈道猿声十二时。",
      "峨眉山深白日照，锦官溪冷东风吹。巴人诵檄输賨布，夷女迎船歌竹枝。",
      "滟滪秋沉疾如矢，白帝江陵七百里。锦袍嵬坐映江水，徐卿丈夫当尔尔，岂无故人王与李。",
      "足迹凄凉金马门，烽烟慷慨铜驼里。古人恒悲生别离，灞桥水东不复西。",
      "朱颜鬒鬓有时易，蕙质兰芬应未携。对君长揖藏吴钩，鸊鹈膏湿寒芒愁。",
      "它日延津倘相遇，三星斗间银河流。"
    ]
  },
  {
    "id": "e647d10f92194bd48bd39db256194c5b",
    "title": "赠李伯承之新喻令",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "平生寡所识，识君恨不早。到处诵新诗，山东李白好。",
      "岂无长安一席地，令汝却向青门道。道傍车马何喧阗，我欲试奏钟期弦。",
      "柔丝弱指冻不发，玉轸金徽空自怜。掩泪持将赠君子，相随锦囊行万里。",
      "吟龙高调结冰霜，别鹤孤怀寄山水。宓子风流竟惘然，遥传清响下吴天。",
      "期君一鼓南薰什，莫咏琵琶江上篇。"
    ]
  },
  {
    "id": "e647d10f92194bd4045f915a60d92d8f",
    "title": "寿申封君歌题青鸟图",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "君不见申公七尺虬髯苍，双目棱棱紫石光。赋成不肯献天子，大笑拂衣归故乡。",
      "生驹挽弓三石强，妙舞剑器黄金装。解言报恩公子里，亦曾结客少年场。",
      "怀中蓝田双白璧，但令心知轻一掷。归来叩床忽绝倒，绿酒新熟琥珀色。",
      "何言中路多龃龉，闭户谈玄学冲举。石室时窥龙虎文，洪崖亦送烟霞醑。",
      "邺河之旁春卜居，三花琪树郁庭闾。忽闻青鸟瑶池使，衔得长安天子书。",
      "囊中岂无羽化药，相期且尽人间乐。玳筵急管醉莫辞，迟尔三山驾鸾鹤。"
    ]
  },
  {
    "id": "e647d10f92194bd4b98b8c881edd58d1",
    "title": "燕山雪后歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "蓟门十月玄风起，吹尘夜合滹沱水。",
      "似猬还应缩马毛，先车竟复纷狐趾。",
      "岁暮天涯已足愁，何当雨雪重淹留。",
      "沾裘起粟声频禁，龟手垂鞭冻不收。",
      "慄慄危桥冰柱折，遥遥孤戍铜龙咽。",
      "江头已断河伯书，海上能凋使臣节。",
      "蓟门道旁烟火微，蓟门城中有光辉。",
      "流苏凤暖胡姬馆，韎韐貂轻公子衣。",
      "百盏深巡浑不醉，千场纵猎未言归。",
      "复有董仇持汉权，邀迎戚里罄交欢。",
      "解以重帏违昼夜，能将炙手变炎寒。",
      "此时谁惜空门卧，此际谁歌行路难。",
      "雨雪偏摧蓟门客，丈夫毋为厌偪侧。",
      "不见临河征戍儿，暮枕雕戈照霜色。"
    ]
  },
  {
    "id": "e647d10f92194bd4de7fbe349a619def",
    "title": "祝京兆法书歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "吴兴公子二百载，尺素往往流云霞。仲温急就散隶色，骨格虽尔风神赊。",
      "狂鬼鸱张学士腕，东海小儿竟涂鸦。凤池彩笔难再问，鸡林高价徒相夸。",
      "人间不识祝京兆，何处还逢书大家。此君自称枝指翁，指间蠕蠕出天工。",
      "寒花夜发白兔锋，谁其赠者索与钟。少年临池亦已精，晚节自喜愈纵横。",
      "当其得意缣素表，一扫万古开精灵。人云颠旭亦尔尔，毋乃大令更其名。",
      "恍如青天嗷飞瀑，崖翻石走风雷惊。皂雕秋回击羽坠，绿耳电摄排空行。",
      "兰筋剑距时横出，逸态雄姿随手生。迩来家鸡轻野鹜，却向真书大矜束。",
      "即看京兆更遒绝，小茧游丝染明玉。离离落日施荒草，淡淡疏烟挂寒竹。",
      "邻女捧心但益丑，世人贵耳翻见辱。玉树长埋呼不起，侪辈声名眼前死。",
      "处处黄金购遗迹，东家覆瓿三尺纸，自古文章亦如此。"
    ]
  },
  {
    "id": "e647d10f92194bd4d0101dcb6e10500a",
    "title": "今昔行送袁荆州丈",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "十载之前颇能忆，与子跌宕长安陌。",
      "人间快事无不有，一醉两见东方白。",
      "我歌若舞各自爱，日居月诸非所惜。",
      "边尘一夜动蓟门，汉殿三秋问军檄。",
      "趋曹自是小臣分，扼腕岂仗书生力。",
      "陈卿已赋蜀道难，吾亦思从季鹰策。",
      "事往那能计容鬓，时来且办生毛翮。",
      "只今子作荆州守，列牙横纛驱前后。",
      "荆州小儿骑竹马，吏人花间互奔走。",
      "游刃理解万事无，抱牍丝棼片言剖。",
      "十日不治一日尽，狱市岂足妨杯酒。",
      "雄风昼接梦泽长，壮气涛连峡江吼。",
      "都门把鞭话今昔，红尘萋迷万杨柳。",
      "子若秋登落帽台，座上得少王生否。"
    ]
  },
  {
    "id": "e647d10f92194bd4073c76f7bf4a6aa0",
    "title": "夕梦数恶赋此自解",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "湘帘碧梧秋一叶，匡床夜夜迷蝴蝶。",
      "六候何烦辨吉凶，五衰未必根缘业。",
      "由来蕉鹿妄纷纶，尹氏那能胜役人。",
      "陇上行车陇下骨，君看此梦定谁真。"
    ]
  },
  {
    "id": "e647d10f92194bd4289300e0bdc20621",
    "title": "观李于鳞射歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "李侯手挽三石强，左射右射势莫当。",
      "饮羽犹然动逸劲，白日迥接星飞芒。",
      "彩旌乱驰鼓人震，徐插繁弱神扬扬。",
      "江南野夫不肯降，气挟岱岳超扶桑。",
      "乍腾手势身亦转，矢落不见东西扬。",
      "道傍儿女相走笑，比着束手无馀长。",
      "主人玉杯竞前醉，李侯颇欲夸其技。",
      "自云昔者师刘焘，罢看诗书驰猎骑。",
      "珊瑚仆姑千金装，戎锦韎韐五花队。",
      "焘也逡巡独前出，指顾万象俱辟易。",
      "皎如宵月横控弦，飒尔秋霜见鸣镝。",
      "众看云中一片白，宛转血坠摩空翼。",
      "猿猱叫号麋鹿窜，袒跣手割分肩肋。",
      "精能远出都护右，猛志坐夺材官色。",
      "风尘将相在一身，往见主揽甘泉策。",
      "刘子慷慨欣握符，李侯沉冥困执戟。",
      "非但折节攻三馀，亦逐时人理簿书。",
      "雄心隐隐见眉睫，世事忽忽甘籧篨。",
      "英雄善藏须莫识，辱国之艺何欷歔。",
      "我醉为歌平原下，青霾森森日色亚。",
      "安得一箭万里空，野夫饱饭看君射。"
    ]
  },
  {
    "id": "e647d10f92194bd4dcda965b099ecc98",
    "title": "短歌自嘲",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "我不能六翮飞上天，又不能摧眉折腰贵人前。为郎五载，偃蹇不迁。",
      "讯牍再过心茫然，但晓月费司农钱。移书考功，令愿赐归田。",
      "考功笑谓：汝犹须眉在人面，留之何益去不全。西山山色青刺眼，为我拥鼻赋一篇。",
      "乃公调笑亦常事，有酒且逐东风颠。"
    ]
  },
  {
    "id": "e647d10f92194bd47b15791f55aed406",
    "title": "送卢生还吴",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "卢生善诗逸者流，百结鹔鹴安足愁。",
      "冁然一笑别我去，春花落尽胡姬楼。",
      "欲留不能意弥恻，众中谁怜好颜色。",
      "短裘倘过邯郸道，青草已没平原宅。",
      "吴趍小娃迎问郎，北游满地尘茫茫。",
      "采菱深处唱一曲，岂若芦笳能断肠。"
    ]
  },
  {
    "id": "e647d10f92194bd4f8b12066ae5dfc57",
    "title": "刁斗篇",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "匈奴铁骑动妖氛，大汉金城上属云。",
      "始隶西宫程卫尉，还从骠骑霍将军。",
      "将军令严鼓声急，辕门夜寒刁斗发。",
      "淅沥频敲万古霜，凄清坐转三更月。",
      "剥剥啄啄如有情，丁丁鍧鍧咽复鸣。",
      "初疑玉漏传筹响，忽忆银砧捣练声。",
      "六边健儿好身手，中夜闻之气盈肘。",
      "匹马横度祁连道，弯弓射得单于首。",
      "绝塞唯言奏凯歌，中原不复听刁斗。",
      "城南少妇郁金香，织却流黄不下堂。",
      "愿得凭风试吹去，要知此声能断肠。"
    ]
  },
  {
    "id": "e647d10f92194bd4c37f39343b58532f",
    "title": "题周翁画云槎图赠张隐君",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "昔有博望侯，凿空访河源。归谓中国人，青天半昆仑。",
      "黄河卷地轴，日夜东南奔。何如海上槎，逢此方外客。",
      "飘然犯银汉，白榆寒历历。织女笑解装，橐中支矶石。",
      "两奇不相遭，万古疑其神。周翁貌此图，无乃为解纷。",
      "嵯牙老龙浪所斤，一纪一贯秋空轮。乘槎之客今姓张，飘须渥丹双眼方，燕颔不取黄金章。",
      "泠泠腋风助徜徉，白云如茧天茫茫。冲波万颖玉不定，空青一点衔扶桑。",
      "道逢扶桑君，挽之不肯住。我欲冯虚叩广寒，高扃璚宇无眠处。",
      "褰裳访织女，怪谓汝曹好传天语，令汝徘徊不得去。",
      "倘过酒星烦致声，人间尚有王先生。天瓢沆瀣如未熟，笙鹤何年醉太清。"
    ]
  },
  {
    "id": "e647d10f92194bd43d70ceddb1edec83",
    "title": "落花叹",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "叹落花，花落何飘零。狂风如剪刀，越罗綷縩不胜情。",
      "蹀𨇾灞陵陌，潆洄御沟水。落花欲有陈，狂风殊未已。",
      "叹落花，掩泪辞故枝。枝枝同根蒂，片片各分离。只今踪迹无处所，忆昨容华能几时。",
      "歌落花，莫咨嗟。请说上苑千条绮，请说河阳万树霞。",
      "七宝储胥金平脱，九华步障玉辟邪。标题琬琰双牌小，承日流苏八字斜。",
      "谁不暂缓青丝络，谁不暂驻七香车。香车丝络春相待，弄态流娇宛如在。",
      "只道朱颜日更新，那知转盼恩仍改。歌落花，君歌未阕攒我颦。",
      "昭阳媫妤汉侍者，邯郸厮养赵才人。空将今日今年旧，难拟来年来日新。",
      "东邻小娃才十五，恰似芳苞未曾吐。已饶花落不关愁，又道花开为谁妩。",
      "还逢路唱落花歌，萧飒寒烟扫翠蛾。惆怅不堪临镜意，自怜三月梦中过。"
    ]
  },
  {
    "id": "e647d10f92194bd41ed12cbb3c94bff1",
    "title": "乙卯病后遇生日独酌至醉漫歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "东风吹酒星，倏忽辞青天。自堕吴江湄，一住三十年。",
      "十年抱案尚书前，腰腹半已成杯棬。归来览镜忽大笑，笑汝低眉为俸钱。",
      "忽逢萧相营未央，虽有月请归朝堂。酒肠唧唧如欲诉，且向文君乞鹔鹴。",
      "阳昌垆头春酒香，白眼瞪视天茫茫。杜曲梨花飞，灞陵杨花落。",
      "不愁花落无处归，只恐长条坐萧索。以兹日作烂漫游，妻嘲女谏安足酬。",
      "汝曹骨肉偶相合，世间万事俱蜉蝣。君不见王元美，昨者病欲死。",
      "眼前七尺无奈何，胸中万卷长已矣。只今幸逐春阳苏，那不尽倒白玉壶。",
      "当时倘便骑鲸去，北斗南箕未可沽。"
    ]
  },
  {
    "id": "e647d10f92194bd4fe843accf739ff70",
    "title": "独酌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "懒癖如斗安吾胸，应门有刺勿复通。小妇行炙大妇酒，冁然不辞双颊红。",
      "儿能跳地作虎子，汝乃赋橡随徂公，呜呼得不笑若翁。"
    ]
  },
  {
    "id": "e647d10f92194bd44b75872d30022965",
    "title": "坐有石季伦金谷图事因与于鳞共赋新体一章",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "石家金谷斗繁华，春风占尽河阳花。",
      "连云锦帐五十里，压角流苏玉辟邪。",
      "莹蹄快犊夜光衔，平头小奴火浣衫。",
      "君王珊瑚敌不得，七尺神柯产日南。",
      "回峦别起清凉台，绮楯交疏面面开。",
      "芙蕖千顷映朝日，日炙风掀香气来。",
      "杨柳低纤姹女支，琵琶小按明君辞。",
      "九齐芳尘验履迹，舞罢珍珠第赏迟。",
      "急管繁弦响清汉，酒阑金钿自凌乱。",
      "小婢收将处仲衣，胡姬解拾安仁弹。",
      "翾风退房泣秋草，绿珠转眩青春好。",
      "回眸一盼光彩生，八百蛾眉尽如扫。",
      "长安使者白鼻騧，升堂左顾何矜夸。",
      "连枝分折秋霜手，不入侯门映绛纱。",
      "何人白首咏同归，倏忽豪华事已非。",
      "唯有残霞零落处，至今犹是坠楼时。"
    ]
  },
  {
    "id": "e647d10f92194bd4701e28ce29ded7d5",
    "title": "题松赠沈大夫郎中科父",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "沈大夫，与汝游兮，泰山登天门日观之高峰。其上有五千年松，樛蟠挺屈撑虬龙。",
      "鳞文剥蚀自成理，白日变态涛汹汹，胡为强颜秦哉封。",
      "松根茯苓雪似脂，山灵下閟神不驰，奇者或臂为婴儿。",
      "沈大夫烹食之，肌发鬒泽双瞳方。下招松间鹤，八极同遨翔。",
      "君不见秋霜夜飞摧万卉，香飘色堕俱泥滓。七十二主犹眼前，泰山五株青不死。",
      "大夫者何赤松子。"
    ]
  },
  {
    "id": "e647d10f92194bd4ee0d2178d4096f01",
    "title": "送袁抑之给事监兵北伐",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "双垂韎韐绣鸂鶒，金羁马头雪花白。",
      "秋星乍稀承明庐，慷慨遗策长安陌。",
      "城社已见狐鼠空，关山要令豺狼辟。",
      "今为颇牧出中禁，岂但汲卫夸揖客。",
      "飞书再看鲁仲连，奏记不数崔亭伯。",
      "匈奴祭马秋欲动，连峰蔽天朔塞赤。",
      "六郡材官三十万，一一翘关衽金革。",
      "期门募士身若飞，属国降番鬣如磔。",
      "此辈自昔称英强，见敌虽多惯局蹐。",
      "时时大官出银币，往往宿将甘巾帼。",
      "呜呼主上恩不薄，忍使骄敌犹充斥。",
      "君行帅府青天高，挥檄霜寒净沙碛。",
      "安得一骑驰王庭，为君预扫燕然石。"
    ]
  },
  {
    "id": "e647d10f92194bd479e9c87428a85b98",
    "title": "结交行寄赠于鳞诸子",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "自从管鲍不复见，天下黄金斗胶漆。",
      "往者吾过翟公门，其雀可罗树萧瑟。",
      "时来肯怕贫贱讥，势去还将姓名失。",
      "吾侪此聚若有神，骊珠荧荧夜光溢。",
      "但忆论文碣石空，宁知凿窍高天嫉。",
      "即今偪侧荒城畔，残月犹明梦回室。",
      "饥鸢冻鸱慰相语，丹凤哀呼问其匹。",
      "淮南万木迎风愁，浮云淡沲寒不收。",
      "凭高四顾乏羽翼，要使黄河西北流。"
    ]
  },
  {
    "id": "e647d10f92194bd40f143b0b29f5b00e",
    "title": "淮阴侯庙歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "咸阳倾城葬祖龙，嫔嫱掩泣千花红。十二金人销不尽，揭竿斩木飘于风。",
      "是时韩生业钓者，其志固已无山东。辕门执戟重瞳子，巴蜀为坛隆准公。",
      "白帝雄图久成灭，乌江独马非为功。归来故乡高筑宫，黄金如山一日空。",
      "齐赵诸侯在指掌，俯仰宇内无英雄。三夺军权再被缚，束手不待如发蒙。",
      "乃知天授岂人力，代相之约何匆匆，当时幸不烹蒯通。",
      "呜呼馀子焉足数，往往铁劵埋膏斧。骊山刑客布乎王，长安彻侯哙等伍。",
      "微时犹营万家墓，贵日翻悭一抔土。尚令黄河羞汉带，日夜崩涛夺钲鼓。",
      "乍可吾徒设瓣香，莫令儿辈陈牲酤。荒阶突兀见老桧，乾坤荧荧日渐吐。",
      "五陵王气横亘天，亦复寂寞成今古。"
    ]
  },
  {
    "id": "e647d10f92194bd417c5afa50a30141f",
    "title": "从军篇",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "君不见匈奴游猎犯边疆，复从朝那入渔阳。孤军惨淡秋看月，万马奔腾夜踏霜。",
      "促诏元戎屯细柳，还闻烽火接长杨。金符电发徵车骑，玉剑星移下窒皇。",
      "博士持和令守障，牧儿助费拜为郎。横行尽选六郡士，转饷俱赍百日粮。",
      "六郡良家侠少年，从来结客不论钱。生将猿臂能穿叶，铸得龙泉独吐莲。",
      "去逐轻车驰騕袅，还要剧孟睹婵娟。双层铁锁桃花甲，三尺绒缘玛瑙鞭。",
      "自道青云能立上，复夸黄石有真传。机头少妇悲相向，亲党临岐重惆怅。",
      "太白三杯醉不辞，凉州一曲歌偏壮。海内常埋甲胄尘，人间自少公侯相。",
      "新投主帅霍嫖姚，长揖辕门意气饶。别将晨驱玄菟塞，奇兵多断白狼桥。",
      "行逢使者曾书雁，捕着番儿惯射雕。疏勒西来通帝朔，居延北望绝天骄。",
      "酡酥酒进阏氏捧，夷乐传教敕勒调。燕然刻石名居首，汉殿颁恩世稀有。",
      "已赐甲第高入云，更悬金印大如斗。功成莫傲机头妇，灯寒月沉君知否。"
    ]
  },
  {
    "id": "e647d10f92194bd49dd009f6d63f77eb",
    "title": "送黎唯敬还南海因怀梁子",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "海内自与黎生左，蹑履竟入罗浮山。",
      "罗浮璇房七十二，往往仙迹非人寰。",
      "天门上达勾曲领，石臼碓沫飞潺湲。",
      "蒙晴零雨净峰色，一一麻姑呈翠鬟。",
      "近者余与二三子，被发行歌燕市间。",
      "黄金突兀差快意，那得久驻尘沙颜。",
      "众中闻生不相识，余亦夷门抱关卒。",
      "倘过石室采黄精，其畔或有梁公实。"
    ]
  },
  {
    "id": "e647d10f92194bd46f9b3a40d65b5624",
    "title": "松楼歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "金华真人列仙丈，叱石初成气愈王。",
      "自云神仙好楼居，结巢百尺松之上。",
      "黯淡曾回日月光，屈蟠尽作虬龙状。",
      "楼中之人鬓萧骚，岸帻独卧青天高。",
      "窗间数下千年鹤，障里常飞六月涛。",
      "不学秦封污岳观，欲同庄社混蓬蒿。",
      "松脂夜明茯苓白，手持长镵斸其侧。",
      "饱吸清泉九咽寒，更倚栏干啸秋色。"
    ]
  },
  {
    "id": "e647d10f92194bd436b4955519daa60e",
    "title": "捣衣篇",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "惊乌扑速起空林，辚辚雕轮过渐沉。",
      "此时何处青楼女，此际无限塞垣心。",
      "青楼小女字莫愁，织得流黄锦并头。",
      "记别狂夫辞故里，昨传书信在凉州。",
      "机头金剪三四转，灯下玉箸一双流。",
      "荧荧青灯轧轧机，还理狂夫箧中衣。",
      "宛转涕泪新痕积，约莫腰肢旧带非。",
      "杵影高低尚自双，茕然贱妾伴空房。",
      "捣成白练浑如雪，愁得蛾眉已似霜。",
      "规月苍黄低落雁，商飙悉律和鸣螗。",
      "意怯腕弱夜还赊，谁能闻罢禁咨嗟。",
      "疑是梁州砧响绝，十年零落不思家。"
    ]
  },
  {
    "id": "e647d10f92194bd42663aabf57c328a0",
    "title": "梦游虞山拂水岩",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "虞山近乡国，今隔二千里。我攀元气蹑恍忽，一夜飞度大江水。",
      "大江云渺弥，为我送置虞山侧。千林鸟啼尚不断，倏然已坐颠岩石。",
      "下有阴壑流潺湲，罡风倒吹飞满山。恍若神人散天花，喷流瑟瑟明秋霞。",
      "中间一道或如练，上注银河星斗斜。洪涛汹汹，溪谷谽谺。",
      "擘拆老桧，屈蟠龙蛇，鳞甲隐起紏纷拿。蒙阴黯淡不辨色，西看茫茫大江碧。",
      "欲招李白天姥颠，跋浪鲸鱼竟难测。谁𣂏清泉洗余耳，下视浊世俱浮蚁。",
      "长啸归来始自惊，犹疑几席岚烟起。往者王使君，邀余上客华阳巾。",
      "酒酣剑门峡，手弄兹山云。转头不见秋霏霏，但馀香雾沾人衣。",
      "昨来梦境更奇绝，试问庄生谁是非。"
    ]
  },
  {
    "id": "e647d10f92194bd47b27707ce7954b33",
    "title": "寄赠李顺德于鳞",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "昨秋送我蓟门侧，天日黯作琉璃碧。",
      "强以雄心挥别泪，俯视万象俱堪掷。",
      "千言昵昵未肯尽，片语仓皇各深惜。",
      "高艑长驱不断风，被发悲歌向震泽。",
      "道逢北使行相问，生其果厌承明席。",
      "钜鹿西驰七百里，扶风秩中二千石。",
      "黄金横带历下过，里门高车排画戟。",
      "海内但不书生穷，大笑便出长安陌。",
      "何能毫末见文章，乍可沉沦就时格。",
      "贞也高阳一狂客，英雄草莽成莫逆。",
      "杯酒浮沉到处非，寸心炯炯留生识。",
      "昔者击鹿过徐卿，匕首忽奋珊瑚惊。",
      "立谈秋风搏雕鹗，纵饮沧海吞鲵鲸。",
      "生独嶷然摄神气，太华千叠云峥嵘。",
      "须臾瞪目奇句发，独扫满座无留行。",
      "更为击筑变清羽，起视河汉西北倾。",
      "生骑羸马出秋曙，一榻已下相予迎。",
      "每寻知已必往古，倘示新篇非世名。",
      "今予北来更牢落，眼中徐卿渐有情。",
      "拂袖低回望牛斗，掩耳刺促愁蝇声。",
      "勉㫋与生各自爱，胡为局蹐多哀鸣。",
      "请看日月岂相比，万古不废东西明。"
    ]
  },
  {
    "id": "e647d10f92194bd49149ed4432e05a13",
    "title": "谢许殿卿寄中山酒歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "酒如金波腊不流，谁其赠余许赵州。垆头一倾千日醉，顿扫抑塞磊磈之穷愁，且为莫脱青貂裘。",
      "赵州生平未相见，英雄肝胆宁谋面。古人不作今人稀，醉语苍黄斗谁健。"
    ]
  },
  {
    "id": "e647d10f92194bd40609189cd24ec304",
    "title": "人日同魏顺甫过子与分韵枣字",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "蓟门车尘白浩浩，乍有馀青着荒草。",
      "银灯渐烂明月高，光辉遍逐行人好。",
      "徐卿邀予中山酝，稚子烹葵妇剥枣。",
      "箕踞高歌若有神，魏生击节为予道。",
      "去岁兹日过何门，相逢总握灵蛇宝。",
      "虽无蜀州零落态，汝辈突兀峙穹昊。",
      "风涛微茫散倏忽，海内今看谁自保。",
      "往事俱从酒阑得，孤怀转向清时抱。",
      "呜呼此语郁未伸，李守难呼谢榛老。"
    ]
  },
  {
    "id": "e647d10f92194bd44fa7fafe0ec0c87d",
    "title": "送大司寇顾公还山歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "孝皇宾天五十载，海内喁喁想颜色。曾传策士吁真才，往往睹接夔龙席。",
      "呜呼此意苍茫竟谁答，一老岿然峙南极。日月长悬魏阙心，波涛竟展渑池翼。",
      "自从拂袖离夫椒，安石强折苍生腰。十年再压铜柱碛，两都重肃金天飙。",
      "巍如大衡悬东序，耸若乔木干层霄。珊瑚欲枯沧海钓，云母隔坐天门朝。",
      "谁其青骢绣为袍，望公崔嵬不得骄。片言出口捩眼鼻，一疏脱屣甘渔樵。",
      "菰城社者刘司空，啸作鼓吹惊鸿蒙。轻舟握手慰劳苦，苕水尽发桃花红，青山无言忽两翁。",
      "为公萋菲意良厚，时有时才任奔走。阴森狐狸固城社，潦落麟凤沈郊薮。",
      "不堪屈指孝皇年，试论更得如公否。"
    ]
  },
  {
    "id": "e647d10f92194bd4e2f0355b71f8ee8b",
    "title": "长歌送徐子与",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "日予别诸君，杖节淮南天。羽声浮云立，四座俱茫然。",
      "挂帆沛流歌大风，调笑当时隆准公。淮阴祠前双眼白，嚄唶竖子非英雄。",
      "怒涛西来厚坤坼，突兀金焦峙拳石。天令片语破鸿蒙，祜辈岂得施颜色。",
      "吾家菟裘近震泽，桃花欲飘不自惜。故国鲸鲵恣吞噬，长安马蹄甘局蹐。",
      "平生之交李与徐，徐卿自握灵蛇珠。畅如金尊濯醽醁，煜若铁网擎珊瑚。",
      "傍徨祗忧吾道绝，偃蹇肯受时名趋。建安七子总词客，开元八仙多酒徒。",
      "只今龌龊吴子辈，为汝跋扈开雄图。华阳碣石俱模糊，短裘数付黄公垆。",
      "卿今揖予何为乎，使旌不惊乾象改，匕首忽逝秋虹孤。",
      "君不见河之浒，津人如云棹人鼓。前迎王生后迎汝，桂枝丛丛蚌辉吐。",
      "彩毫一飞真宰失，迫胁江山傲千古。"
    ]
  },
  {
    "id": "e647d10f92194bd448900396699298e4",
    "title": "为吴舍人题匈奴出猎图",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "谁为舍人画此图，高堂日落秋汹汹。",
      "细看乃是单于猎，白草黄云骨俱悚。",
      "马如游龙戏溟渤，人即饥乌暗霜垄。",
      "无论众马姿态雄，饮龁虽异骄心同。",
      "嘶鸣欲追青海日，蹴踏乱起祁连风。",
      "魋结健儿鞭寒空，中间画纛摩双熊。",
      "一矢奔传号令出，霹雳尽响乌号弓。",
      "苍鹰脱韝乍有神，撇捩羊角盘车轮。",
      "迥如流星渐不辨，白羽散坠飘红尘。",
      "小奴拍马呼声频，夺将头鹅任众嗔。",
      "臂鹰瞅目逞绝叫，百鸟骨折颠高旻。",
      "草中狐兔眠难稳，卢鹊何甘让秋隼。",
      "一线光衔尾初及，千林越遍心逾紧。",
      "岂无狡捷胜东郭，年命今衰气力尽。",
      "哀魄黯䨴归荒烟，肩稍袒割太剧颠。",
      "櫜声小击万马敛，群奴笑立穹庐前。",
      "黄金犀比上功赏，妻子改色欢相延。",
      "此时单于醉何有，极目茫茫失飞走。",
      "鹍弦教上叱拨调，酡酥列捧阏氏手。",
      "天留大卤任长驱，莫作欃枪犯南斗。",
      "汉家天子猎甘泉，头白扬雄罢草玄。",
      "烦君好手图王会，为是呼韩款塞年。"
    ]
  },
  {
    "id": "e647d10f92194bd4b449872130dc5c9d",
    "title": "千秋行再赠殿卿",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "许生少小青门客，一日交游满东国。",
      "雕鹗秋盘九塞云，骅骝气压千群色。",
      "夭矫长虹挂银汉，浩荡高风来碣石。",
      "是时历下李攀龙，往往道汝文章伯。",
      "贞也乾坤昧夙昔，飞书莽苍神相识。",
      "蓟门红尘万杨柳，五马初停赵州守。",
      "酒徒零落声华尽，且复低眉事奔走。",
      "乍看恐失许赵州，胡为刺促不能休。",
      "要知肝胆酒边露，还是当年荆聂俦。",
      "清霜片片压羽曲，北斗插地河西流。",
      "有足肯蹑朱门履，独棹南天破盘水。",
      "未容魑魅快时人，尚有头颅辨山鬼。",
      "携手慷慨河梁篇，丈夫微名安足怜。",
      "眼前离合差挂意，此辈岂与千秋权。"
    ]
  },
  {
    "id": "e647d10f92194bd4410b33f3599811d0",
    "title": "孙思邈受龙宫方歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "白龙子，混鱼服，遨游于江湖。焉为踯躅罗网间，力不能任诸奴。",
      "风云变化落人手，沧海万里天模糊，何者一翁素发渥颜而飘须。",
      "解衣赠龙子，行放之洪涛，喷沫八千尺，恍忽万象同欢娱。",
      "双旌吸虹鼓鸣鼍，蜃关蛟窟长鲸殳，琉璃夺目龙所都。",
      "老龙抱其子泣致辞：谁为救尔，答言一翁素发渥颜而飘须。",
      "此翁昔吞太白精，调铸六气成昆吾。区区报恩一寸胆，老龙自与凡鳞殊。",
      "河伯使者飞朱符，倏然翁来下霓车。龙子色踊腾相趋，雕盘八角垂流苏。",
      "蟾蜍手捧明月珠，海人金缶坼珊瑚。瑰玮错落，不可名猜。",
      "众水辟易，三光徘徊。翁如不见，此何为哉。曾闻秘方三千首，帝遣玄冥毒龙守。",
      "投诚赠翁不得辞，么么失据雷霆吼。大柄翻回真宰前，阴功肯落岐农后。",
      "此翁拂衣朝紫真，龙亦鼓鬣嬉青旻。乃知草昧未可忽，虽在泥涂或有神。"
    ]
  },
  {
    "id": "e647d10f92194bd4f0aa10d190bcf39b",
    "title": "放歌送王明佐",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "汉代梁伯鸾，挥手出秦关。五噫满天地，其人阛阓间。",
      "千秋王生亦如此，北游黯淡风尘里。海上珊瑚属银汉，匣里莲花郁秋水。",
      "傲骨长横肮𩪝寒，雄心肯受泥涂死。侯门马勃空见收，燕市狗屠无不游。",
      "黄金自兀国士馆，黑貂且付胡姬楼。天子方祠太乙神，甘泉赋客争前陈。",
      "岂无蜀人扬得意，相如不救成都贫。蓟门駃騠雪花白，临别殷勤绕朝策。",
      "病夫竟逐车尘归，偃蹇衣冠失颜色。掉头汝夸五岳盟，鞭抶万象无留行。",
      "眼前岁星人未识，何用区区变姓名。"
    ]
  },
  {
    "id": "e647d10f92194bd45addc0065e7f2004",
    "title": "醉歌赠明卿",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "吴生吾为若楚歌，若为吾楚舞。吾歌若舞不易得，窈窕青冥下雷雨。",
      "冯夷鼓怒万灵奋，真宰仓皇向谁主。么么碣石溟海外，黯淡齐州一抔土。",
      "建安七子开元客，其人往往何足数。昔贤踯躅襄陵辙，今贤龌龊邯郸武。",
      "安得神鳌断足立四极，烛龙衔光导玄府。羲和鞭，巨灵斧，王子借尔挥千古。",
      "邢州太守朝天来，日日相过问吾汝。曰：大儿孔文举，小儿杨德祖，呜呼吴生勿轻吐。"
    ]
  },
  {
    "id": "e647d10f92194bd4550121ecaae4235e",
    "title": "金吾行赠戴锦衣",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "金吾缇骑不可当，迥若饥鹘搏大荒。碧瓦雕甍战崷屼，貂裘玉勒纷辉光。",
      "但令奚雏剪头至，赤手卧夺黄金章。人间陆海天茫茫，岂无英雄遂俯昂。",
      "戴子不肯夸身强，邀我坐我堂中床。葡萄暖发茵陈香，羽声春激白帝霜。",
      "五侯七贵他自足，要令名姓登词场。呜呼戴子一洗金吾色，野人愧杀尚书郎。"
    ]
  },
  {
    "id": "e647d10f92194bd418c5f44f6ec778fe",
    "title": "明月篇",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "长安月，团团薄太清。初见扶光浴东海，俄看垂象满西京。",
      "东海一轮承日起，西京万户回光里。叶叶坠云衣，溶溶飘露蕊。",
      "露蕊云衣湿奈何，三衢九陌胜偏多。鳷鹊观头银作栋，凤皇池内玉为波。",
      "谁家冶女能闲坐，若个游人不啸歌。此时汉帝发长扬，白马鸣珂返建章。",
      "群乌争宿玫瑰树，双燕元栖玳瑁梁。甲帐全铺云母润，湘床欲透水晶凉。",
      "亭亭绰约还旖旎，宛宛参差更颉颃。小解罗缡交菡萏，回看碧瓦甃鸳鸯。",
      "别有愁规永巷中，轻寒如水浸房栊。葳蕤尽涩朱门锁，飒瑟偏归玉井桐。",
      "陈后黄金买夜色，班姬纨扇箧秋风。千年羿嫔长生药，百鍊秦王照胆铜。",
      "捣兔分辉浑不羡，栖鸾顾影半成空。分辉顾影愁无已，天上人间略堪拟。",
      "先驱蹀𨇾富平家，后引秋千冠军里。琥珀千钟写不寒，珊瑚七尺看逾紫。",
      "吹箫弄玉醉楼头，夺篦秦宫卧花底。为道难忘复易知，结愿同生便同死。",
      "东家羁妇望刀环，西邻弃妾守钗钿。织成霞绮愁难写，捣尽霜砧响不传。",
      "熠耀熹微时自没，络纬刺促解相煎。明添密障银灯恨，暗促芳机玉箸悬。",
      "玉箸银灯耿沾臆，龙城一去无消息。军前刁斗郁边声，匣里芙蓉炼玄魄。",
      "片片精光应太阴，声声凄调中无射。候满俱惊似璧圆，临流忽映如丝白。",
      "托梦还乡未有期，驰辉见君浑不得。初二三夕展蛾眉，四五明蟾已蔽亏。",
      "君听乐府关山月，只向征人唱别离。"
    ]
  },
  {
    "id": "e647d10f92194bd4261a8d333d89caa6",
    "title": "解嘲三章答明佐",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "长安酒旗红刺日，少年半死邯郸瑟。",
      "三月飞花何太疾，庆卿被发悲且歌。",
      "故人相遇不尽饮，明日单车愁奈何。"
    ]
  },
  {
    "id": "e647d10f92194bd4261a8d33528cad47",
    "title": "解嘲三章答明佐",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "乡里小儿爱儿戏，丈夫胡为亦如此。",
      "头颅四十可知矣，铜池池上南风微。",
      "庾公无金但袖手，何人赎取太真归。"
    ]
  },
  {
    "id": "e647d10f92194bd4261a8d33ab723931",
    "title": "解嘲三章答明佐",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "刘郎壁立无担石，少年场中逞颜色。",
      "袒跣豪呼众辟易，彭城有客亦摴蒱。",
      "乾坤一掷分枭卢，区区百万何为乎。"
    ]
  },
  {
    "id": "e647d10f92194bd4c0d9368ac1f9fa18",
    "title": "与高大夫游盘山歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "高侯挟我游盘山，下盘已见凌大荒。",
      "一峰长悬辽海色，千涧暗发松花香。",
      "寒流触磴挂玉乳，老桧破石垂青裳。",
      "虎豹盘挐斗屈强，虬龙甲鬣森开张。",
      "芒鞋恍蹑元气度，竹榼欲借春云装。",
      "行穷杳霭径将绝，忽有钟声来上方。",
      "排空独创舍利塔，凿壁更筑支公房。",
      "我疲足力欲就枕，高侯贾勇不可当。",
      "俯看群山一培塿，榆关铁岭横苍茫。",
      "建牙吹角浩无际，飞刍转饷遥相望。",
      "天门绝顶仅咫尺，安得送侯北斗傍。",
      "坐挥如意夺敌胆，万马不敢骄秋霜。",
      "野夫饱弄兹山色，何似日作尚书郎。"
    ]
  },
  {
    "id": "e647d10f92194bd45417116a7f47d713",
    "title": "戏题",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "落魄不休衰自惊，学书学剑俱无成。壶中有酒君且倾，男儿七尺何所用，借汝一驻千秋名。"
    ]
  },
  {
    "id": "e647d10f92194bd45417116ac18bd2c9",
    "title": "戏题",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "长安日落俱苍然，炎风大雪天无权。醉来得语醒不传，鄙夫五斗不敢厌，与贼共著吴中田。"
    ]
  },
  {
    "id": "e647d10f92194bd45417116ad463adec",
    "title": "戏题",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "何来赭衣青犊车，昨者玉带黄金鱼。先生此时卧读书，闺中小妇不解事，问尔刺促终何如。"
    ]
  },
  {
    "id": "e647d10f92194bd4149868131d6cf9dc",
    "title": "怀柔六槐歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "怀柔署中六槐树，小者百尺凌穹苍。",
      "五如五岳峙大荒，一若小室嵩之阳。",
      "行天白日不能下，呼雨阑风势莫当。",
      "金钱万缗夺春色，珠玑千斛抟秋霜。",
      "饥乌怪鸱啼不歇，亦许狐兔穿其傍。",
      "根蟠老大托后土，区区斧斤宁见伤。",
      "东家梧桐仅人立，青皮剥落神摧藏。",
      "虽有凤凰不肯顾，安得送汝参天长。"
    ]
  },
  {
    "id": "e647d10f92194bd4ffd8f3b1569e6d08",
    "title": "端午日观骑士校艺怀来歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "五月五日千花晴，怀来川头组练明。乘骢使者出行营，张侯手抚诸干城。",
      "𦑂翿小带垂金铃，马耳削立听军声。弯弓技似无甘蝇，满若纤阿霹雳鸣。",
      "尾衔飞镝双流星，锦毬揉裂纷紫缨。瞥然鸽起凌空冥，董生剑舞技何精。",
      "雪山怒压霜涛崩，须臾突骑鼓不停。降番猬鬣殊狰狞，决骤拟肉中原兵。",
      "何来一校驰相迎，恍如云中白角鹰。爪距格格摧秋翎，栏腰师比七尺轻。",
      "败马局蹐不能行，掷来猊雏万众惊。问之乃是前董生，黄金凿落珊瑚倾。",
      "野夫鲸吸乾沧溟，酒间慷慨涕泪零。漠南咫尺皆王庭，狼牙大纛天纵横，呜呼汝曹慎莫矜。"
    ]
  },
  {
    "id": "e647d10f92194bd45417116a676a599e",
    "title": "戏题",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "君不见道傍石，太古留一拳。自从陵阳过之泣，千椎万琢不得全。",
      "野夫有语且自保，肯受龌龊时人传。"
    ]
  },
  {
    "id": "e647d10f92194bd45417116a83908259",
    "title": "戏题",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "君不见道傍柳，昨者黄金丝，今日萧条秃于帚。人间毁誉风雨来，万事莫落书生口。"
    ]
  },
  {
    "id": "e647d10f92194bd43bf7a54592b800db",
    "title": "亚泉行吴仲子索也",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "谁罅五色石，下注昆仑丘。泓然万顷玻璃秋，坼为两派江河流。",
      "再画中原膏九州，蒸云噏日元气浮。初分一线莲花边，要种白璧浇蓝田。",
      "但看错落琼珠圆，往往上接沧浪天。君不见康王谷头吐勺水，敢道人间第一泉。"
    ]
  },
  {
    "id": "e647d10f92194bd4bf415160cd108205",
    "title": "夜入保定公署秋隘风雨横来戏成一首",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "樊舆城中数椽木，蔓藟骄生妒人足。",
      "使者何妨入狗门，诸君岂解惊牛屋。",
      "此时天公太有权，行风逐雨相扶颠。",
      "遥闻柏府沈深甚，不分啼乌竟夕眠。"
    ]
  },
  {
    "id": "e647d10f92194bd415b6dfab1d83e869",
    "title": "余定州飞白歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "吾家子敬不再得，千载能飞讵能白。",
      "天公缩入余生手，独洗残碑悟神迹。",
      "三尺生绡写相赠，草堂顿尔生颜色。",
      "矫如溟壑盘虬龙，迅如雕鹗击大空。",
      "细如游丝扬白日，澹如远汉垂晴虹。",
      "黄河九道拆天倒，潆洄沸灪争相雄。",
      "野夫平生好涂抹，小巫气索难为工。",
      "呜呼吾欲游五岳，挟君题名遍寥廓。",
      "六丁敛手那得妒，好与匡庐斗飞瀑。"
    ]
  },
  {
    "id": "e647d10f92194bd468460f0024676995",
    "title": "戏宗吏部买妾",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "江东小妇春十五，珊瑚荧荧海光妩。",
      "千载唐昌夺颜色，帝遣琼枝待君吐。",
      "鸦头步袜生莲金，胭脂销红玉箸侵。",
      "半夜鸡声挽欢起，畏听旁帐白头吟。"
    ]
  },
  {
    "id": "e647d10f92194bd463baa241f475e7ce",
    "title": "秋日过于鳞郡斋分赋十二体得俱字",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "使君匹马万里途，东观碣石沧瀛枯。朔风吹寒金仆姑，道逢侠客胡虬须。",
      "千金买宴争摴蒱，为他一掷狼居胥。低眉急毂趋天都，道傍轻薄多揶揄。",
      "使君大笑青云徂，中山酒薄不肯沽。下马突入邢州厨，皎然文君坐当垆。",
      "问我不醉何为乎，把舞如意惊珊瑚。古人往矣不可呼，今人龌龊非吾徒。",
      "与尔頫仰天模糊，安得化影长相俱，鞭双飞龙竟八区。"
    ]
  },
  {
    "id": "e647d10f92194bd4463207b7b269a0ea",
    "title": "是何行赠徐汝思参议",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "是何健儿来叩门，令我衣裳欲颠倒。",
      "金华徐卿乍相见，落日金绯照枯槁。",
      "老驺为倾厨头酝，醉夫手剥盘中枣。",
      "入眼黄花巧相媚，促膝青灯寒更好。",
      "未将华发论夙昔，更出新诗见怀抱。",
      "自尔高歌蜀道篇，八数秋霜变原草。",
      "山东李生大卓荦，晚得宗吴亦不恶。",
      "迩来太华失帝意，下遣巨灵斧其角。",
      "冠山神鳌颠簸荡，鬣风长鲸怒喷礴。",
      "燕中贵人若反掌，江南佳丽同飞藿。",
      "即使乔松亦摧挫，岂唯桃杏能索莫。",
      "问我诗名如许细，黯淡逢人尚深削。",
      "长安九衢春自阴，尺地尽化为黄金。",
      "纵有文章挂北斗，其人往往皆陆沈。",
      "腰间辘轳双玉鞘，十日不出芙蓉深。",
      "临岐慷慨解相赠，报尔悠悠千古心。"
    ]
  },
  {
    "id": "e647d10f92194bd4b0aaaa826f55839d",
    "title": "龙伯篇赠徐子与守汀州",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "我驰轺车去京国，君拥楼船下震泽。风尘片语成古今，星斗垂天各南北。",
      "云扶恒顶大陆青，海擘鲸鬐九江黑。贵人刺促虚见雠，处处江山真宰愁。",
      "华阳洞中按谪籍，此曹落魄未可收。不然簿牍纷相樛，混沌少足延春秋。",
      "我今蹭蹬之青州，君亦五马东南游。五马翩翩五赤龙，玉华天开玉芙蓉。",
      "汀溪溪发桃花红，落花徐飞讼庭空。讼庭往往烟霞色，案头一峰青欲滴。",
      "醉后频呼白接䍦，兴来且着临川屐。莫论名世五百年，例是词人二千石。",
      "飞章报君还自言，道傍青绶何便便。男儿身在无不可，即使折腰那足怜。",
      "君不见龙伯灼鳌鳌极转，帝罚龙伯令之短。犹能蚁观尘世人，仰摘匏瓜未为晚。"
    ]
  },
  {
    "id": "e647d10f92194bd4c8c3a4f02833cc5e",
    "title": "壶公篇",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "昔有汝南白头翁，手提玉壶称壶公。",
      "壶中美酒十万斛，桃花树树骄春风。",
      "长房小儿错狡狯，三试不过同沙虫。",
      "我今但入不肯出，一醉天地无终穷。"
    ]
  },
  {
    "id": "e647d10f92194bd4813b9f8f8a9ff9cc",
    "title": "放歌赠子相考功出参闽省",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "自从上帝与富媪不相得，展鳌一足摧一极。黄河漰■向西北，赤水妖株扫奎壁，天下文章夺颜色。",
      "君不见历下生尔时，脱屣辞承明。道傍黄绶不肯跪，刺史刺促惭颜赪。",
      "吴郎楚狂人，凤歌往往嘲公卿。朝来襆被门下省，交游顷刻藏其名。",
      "丈夫得失为龙蛇，精灵变化空咨嗟。君不见王世贞，其人口吻俱烟霞。",
      "令裤铁裲裆守东海，探丸杀吏纷如麻，绿沈枪头雪生花。",
      "腰间有骨不自保，屈曲脂韦竟谁道。欲诣扶桑数红日，可向中原照颠倒。",
      "数子岂不甘沉沦，长安城中一宗臣。酒酣击筑气益振，高歌四座空无人。",
      "恍如玉山映秋旻，句成不知有鬼神。翩然黄鹄离天津，要驱娲石绣七闽。",
      "霓为车，风为马，张石帆，槌河鼓。叱来武夷君，余与汝细数。",
      "崇峰三十六，一一峰尖凤凰舞。只今西太华、东岱宗，两山壁立峙太古。",
      "不知南天竟何力，谁撑柱。乃今知有武夷之颠高巉岩，使君为益千仞岩，不忧岳神上相谗。",
      "世贞昔东迁，宗也遗之宝剑篇。试弹蒯缑歌，歌曲未竟风冷然。",
      "玄商起眦眦尽裂，回光滔荡难识察。遂令人间三尺铁，夜夜星辰莽回列。",
      "我欲还君剑、报君诗。恐君试过延津道，化作双龙乘雨飞。"
    ]
  },
  {
    "id": "e647d10f92194bd430515d2f864b6ccd",
    "title": "游侠篇",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "侧坐犁眉騧，双牵短尾刁。豪鹰逐呼来，万里天风骄。",
      "平芜如裀杨柳绿，新丰酒美兔肩熟。白日衔山不肯归，醉拥胡姬野中宿。",
      "归来唾谓文成侯，汝曹爨下不自羞。斗大黄金何足问，独身西断郅支头。"
    ]
  },
  {
    "id": "e647d10f92194bd430515d2f6c431cae",
    "title": "游侠篇",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "碧眼昆仑奴，腰间双明月。杯酒然诺间，寸心纵横发。",
      "三尺吴钩七尺身，为君一掷同秋尘。白虹射日日无色，咸阳道血波溅人。",
      "君不见平津邸车门，戟士夜如蚁，乾坤不平从此始。",
      "曷不一洗报天子，轵深里人安足拟。"
    ]
  },
  {
    "id": "e647d10f92194bd48ca8da7b31c75c3b",
    "title": "民兵行",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "竹皮之冠双鹖尾，绣箙雕襕插弧矢。",
      "匣中濙濙三尺水，马蹄纵横雪花起。",
      "鲸波如山荡南纪，壮士肯作寻常死。",
      "使君扪腹千卷书，那能血掴黄金鱼。",
      "去时拜跪何足道，回时使君应不如。"
    ]
  },
  {
    "id": "e647d10f92194bd4bacb497a3366d5c2",
    "title": "为俞使君赋紫云裘",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "谁割五朵云，裁为使君裘。使君自是补天手，天孙夺巧霓裳愁。",
      "忆初裘敝西出秦，弃繻颇畏关头嗔。苍皇五羖未称意，蹉跎一绨愁故人。",
      "风尘变化在反掌，双熊却抱殷朱轮。谁言汉家貂不足，翠羽明珰插晴陆。",
      "九重忽念东征寒，逡巡捧自黄金屋。玄菟雪花大于席，千嶂回飙咽哀角。",
      "老上穷庐匿河渚，苏卿旄节凋沙漠。芙蓉秀涩铁如意，葡萄昼冰银凿落。",
      "使君披裘出按塞，恍若青阳照幽朔。珠羁玉控汗血肥，锦鞲络臂腰师比，降人偶立听指挥。",
      "三军顿其温挟纩，天子不废高垂衣。只今平明登紫微，如花笑拥如云归。",
      "酌君酒，为君寿。周家翠凤竟何在，孟尝狐白那能守。",
      "我有羊皮差胜君，桐江已落垂纶叟。"
    ]
  },
  {
    "id": "e647d10f92194bd4eb3a402e1fbe06a8",
    "title": "醉后信口便成九韵",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "王生劝汝一杯酒，自古英雄落人手。",
      "冠星饭露竟何限，马足车轮为谁久。",
      "昨者磬折少年前，顾影俄然见老丑。",
      "枵腹晨昏不得谢，归来仓皇詈其妇。",
      "新诗赋就掩关读，风雷为我排晴昼。",
      "千秋受驱万象役，曹刘失魄扬马走。",
      "但使古人百不欺，笑任雌黄世间口。",
      "吴江莼鲈解秋熟，七尺尚属王生有。"
    ]
  },
  {
    "id": "e647d10f92194bd4a2f517a4a7524368",
    "title": "李于鳞罢官歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "人间奇事竟何限，李生掉头西出关。金鱼紫衫掷中道，曳耒长耕历下山。",
      "巨灵高掌摭不住，玉女噏呓愁云鬟。以东岳海奋生色，星河错落雄其间。",
      "雕锼万象抉元气，从此天公不得闲。词场雁行忝王李，怅望逸翮胡由攀。",
      "燕京冠盖但巀嵲，狂夫往事犹能说。酒歌哀弦下风雨，剑舞急调排虹霓。",
      "谢榛十诗九不道，布衣吾侪甘折节。凤凰池头失傲吏，馀子散作中原别。",
      "已许肮脏骄青云，复将飘零斗白雪。虽其远游足畅意，五斗往往摧余舌。",
      "呜呼李生太奇绝，赠生两丸弄千秋，骑一黄鹄览九州。",
      "君不见古来豪杰多自量，屈宋焉敢兼巢由。"
    ]
  },
  {
    "id": "e647d10f92194bd404d5e0d0f6929ab9",
    "title": "大雨行",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "祝融朱鞭骑赤兕，砾石蒸波汗欲死。",
      "谁令屏翳走天末，笞双骄龙立海水。",
      "鳌转翻平大陆颠，槎回倒见银河底。",
      "先生此时映帘坐，絺衣悉窣凉飙起。",
      "新篘嘈嘈泣相语，先生鲸吸从此始。",
      "缶中湖目将破颜，道傍禾头渐生耳。",
      "先生起为屏翳约，三日一来来即止。",
      "布谷罢唱催登场，莫遣耕夫怨秋耒。"
    ]
  },
  {
    "id": "e647d10f92194bd4ed91c45168bbd861",
    "title": "放歌答张助甫吏部",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "宗生自出尚书省，嵇氏罢草绝交篇。",
      "长安项领胜培塿，使君腰腹为杯棬。",
      "青州之城如斗大，纵有微言谁为宣。",
      "乌声哑哑詈鸑鷟，谓尔枳棘不足怜。",
      "衣裳五色亦楚楚，吉凶岂与人间权。",
      "武昌不羞官长跪，历下但守妻儿眠。",
      "此物居然在吾世，遇之不得空茫然。",
      "何来青鸟衔一札，似是榖城黄石编。",
      "虹电缭綟出其表，风雨却过龙蛇颠。",
      "不道加飧长相忆，但道上下三千年。",
      "顷从宗生骘王子，谓起腐令兼青莲。",
      "斯言太重吾岂敢，后生颇畏前人贤。",
      "君携琅玕坐斗柄，九关虎豹愁睊睊。",
      "世途反覆日千变，不信但看沧浪天。",
      "丈夫故有青云手，慎勿苦语众今传。",
      "还君此札一大笑，野人早莫南山田。"
    ]
  },
  {
    "id": "e647d10f92194bd452c74db572a04dbf",
    "title": "读胡侍鸿胪诗有感因遗其从子邑博叔才",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "十年但耳胡鸿胪，鸿胪之墓三草枯。世人自失凤凰羽，此日满把骊龙珠。",
      "虽于风雅未县合，往往时材骨格殊。辞官著书欲何作，书成不换囊青蚨。",
      "床头一绨酒家共，缶中半菽时有无。齐名关西者谁子，肯放白雪骄巴歈。",
      "中丞冠峨铁獬豸，辽阳马被貂襜褕。胡家岂无双玉树，或摧秋霰今穷途。",
      "呜呼胡生慎莫学汝伯，汝伯文章老成癖。不见山鸡敢凤鸣，且向人间斗毛色。",
      "封侯拜相在一言，枉杀书生万言策。"
    ]
  },
  {
    "id": "e647d10f92194bd4d7d83aa1aa39d3f9",
    "title": "醉后信口劝客饮",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "今日为客，挂却头上豸，解我腰间鱼。簪缨缧绁不足道，形骸土木终何如。",
      "少年弹棋六博兼摴蒱，一一将置前庭除，与客递起为欢娱。",
      "东流之水西上舻，世人自贤吾自愚。客不见洛阳苏生恶少年，开口造化俱无权。",
      "横六黄金五车裂，总为城南二顷田。客不见魏齐声势同山丘，厕中死人断君头。",
      "黥徒马食相堂下，当时溺者秦应侯。人生反覆难预期，精灵一别千忧随。",
      "请看草木有荣悴，荣者何恩怨者谁。丈夫不能龌龊权门取荣贵，驱遣七尺供妻子。",
      "又不能仰面看屋梁，万岁千秋亦如此。浊泾清渭何能理，先生一言客记取，拍浮酒船吾足矣。"
    ]
  },
  {
    "id": "e647d10f92194bd45b8284d6c9ea37b5",
    "title": "走笔恼徐汀州入计",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "尔时邢州侯，伏谒上帝前。称友四五臣，各自操其权。",
      "清狂在膏肓，一切不受痊。朝拥红鹔鹴，夕挂酒垆边。",
      "北斗神浆竭，南斗为相延。大呼阳春倡，忽恼天公眠。",
      "擿令巨鳌走，漂沦众神仙。岳分太古色，海吐齐州烟。",
      "君今五马去，亦自称朝天。回首阊阖空，其臣谁复然。",
      "乃知宇宙能作态，风雨一度三千年。"
    ]
  },
  {
    "id": "e647d10f92194bd47ba84410d690cfb5",
    "title": "于鳞遗苦酒瓜酱夜醉放歌戏用为报",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "朝对云门雪，隐如两玉山。时无一杯饮，何以俱颓然。",
      "平头大奴尺一书，戟之不得中庭趋。青丝提绳白玉壶，郁金香夺银酡酥。",
      "沉瓜片片芍药酱，压来纤甲痕珊瑚。削瓜进酒咍不止，谓我卒当以乐死。",
      "雪花为茵不肯寒，夜半歌声剑波起。兰缸茕茕漏丁丁，罢舞起看头上星。",
      "南有匏瓜北有斗，碧霞之脯天公酒。虚名误人竟何有，安期生，闭女口。",
      "瓜出蔡姬酒，李侯八千年来汝得否。"
    ]
  },
  {
    "id": "e647d10f92194bd4ba837a385f7d7b9c",
    "title": "送陈副使罢官还蜀",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "陈侯不愿二千石，西望三巴鬓为白。",
      "台中解绶欲生还，御史下堂相苦迫。",
      "荐书空自满承明，紫马翩然辞帝京。",
      "河东股肱任尔毁，山人腰骨今殊轻。",
      "却过九折回车地，大笑当时叱驭生。",
      "为问君恩竟多少，无烦令伯陈情表。",
      "郫筒酒底东风宽，邛竹杖头明月小。",
      "更羡春鸡问寝归，支颐坐对峨眉晓。"
    ]
  },
  {
    "id": "e647d10f92194bd409971f959f5ca739",
    "title": "过张吏部留题",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "君家屏风五尺雪，上有颠蓑迹盘郁。",
      "麈尾蟏蛸半壁垂，胡床以外无长物。",
      "使君酒圣谁当敌，新丰酽夺梨花色。",
      "饮酣不识袁彦道，布帽已染吴兴墨。",
      "金壶丁丁水欲尽，临行掷杯意难忍。",
      "安能三日不相过，令我真成轻薄尹。"
    ]
  },
  {
    "id": "e647d10f92194bd45c07583a88d3c745",
    "title": "慰明卿再谪长短歌二章和李于鳞",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "明堂堂成不见帝，十二牧伯朝逡巡。",
      "丞相肩舆入内殿，摇笔一扫三千人。",
      "王生束装视黜籍，乃见武昌吴国伦。",
      "无官可谪左已久，有地足徙恩仍新。",
      "甘泉诸贵气成云，吴也亦是甘泉臣。",
      "小臣无状业万死，尚许短檄随风尘。",
      "长沙坐中止鵩鸟，鲁东门外悲麒麟。",
      "何方魑魅不抚掌，何处猿猱不鼓唇。",
      "李侯杜门十月矣，唶女再黜奚其陈。",
      "此时尺一驰南康，府主揶揄目吴郎。",
      "卷衣大笑出府舍，一舸乘风上武昌。",
      "匡庐五老宛相揖，长江九派流飞觞。",
      "归来萧条四壁立，大妇谇骂小妇伤。",
      "女等徒称弦金石，岂无宗徐李与王。",
      "时从处士夸鹦鹉，可救文君典鹔鹴。",
      "何物故人能见负，却令妻子徇文章。",
      "啼寒泣饥苦未已，东驰西窜穷遐荒。",
      "燕中炊米若炊玉，公田种秫不种粳。",
      "贡家车马谁与买，季子貂裘胡计藏。",
      "解道人间富官职，女岂不念头上霜。",
      "吴郎欲答答不得，王生请为歌夙昔。",
      "日者岁之丙辰前，五星犹闻在奎壁。",
      "片语高呼白雪飞，寸心肯让青云色。",
      "吾宗少年强解事，吴郎目摄遗其舄。",
      "岂唯吴郎众辟易，但语吾曹少坚敌。",
      "司空挝鼓尽裸袒，武安行酒半膝席。",
      "小儿仅呼杨德祖，一钱可拟程不识。",
      "倘闻曹中理公事，君其且看西山碧。",
      "故知万变同翻手，风雨青天昼能吼。",
      "遗舄少年坐上坐，谁哉捧案前奔走。",
      "世人荣辱强相制，吾辈行藏终自取。",
      "妻子宁须饶远略，且用七尺饵其口。",
      "即使女官更削尽，豫章男子得活不。",
      "女乏江陵千树橘，来共吴门千畦韭。",
      "耕尽要离墓上云，洗眼看他竟何有。"
    ]
  },
  {
    "id": "e647d10f92194bd45c07583a3cfc728b",
    "title": "慰明卿再谪长短歌二章和李于鳞",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "呜呼，吴郎似不欲女人间住，毕竟何方可容女。造物由来有深意，丈夫未必终穷苦。",
      "屈家老翁错解事，强作区区不平语。迷魂大招招不得，鼪鼯对啼江上雨。",
      "鱼腹脂消骨何在，海内文章竟归楚。湘山九疑江九派，天地为之尚吞吐。",
      "回首当时一子兰，澌流草没施荒烟。英雄七尺本有托，断不俯受凡人怜。",
      "吴郎未买南山田，拂衣且登五岳颠。倘有韩众授丹诀，入口白日升青天。",
      "不然来访王与李，片语共作三千年。男儿死则有死耳，安能再辱咸阳之道边。",
      "噫嘻，劝君归去者谁子，其人折腰车马前。"
    ]
  },
  {
    "id": "e647d10f92194bd420a47eeafe7b4d1f",
    "title": "歌送董佥事之大同",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "盘雕锦袍铁䯀骢，绣旗双飐桃花红。董家南塘聊一出，万舸不敢乘春风。",
      "健儿百战髓力尽，天子高卧咸阳宫。抚髀之对何匆匆，谁夺我公向云中。",
      "南粤王头阙下矣，六裸北首穹庐空。代人巷贺吴人哭，安得分身来救侬。",
      "剑歌大白须满饮，天下健者唯董公，呜呼天下健者唯董公。"
    ]
  },
  {
    "id": "e647d10f92194bd46fee5dd375b9dc8c",
    "title": "即事有感寄故张职方",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "燕中冰雪正磊砢，行人马头日駊騀。",
      "别驾那辞广柳车，中丞且进琅珰锁。",
      "牙旗甲帐少辉光，玉箸红颜泣数行。",
      "如渑酒在不得醉，悔不潦倒尚书郎。"
    ]
  },
  {
    "id": "e647d10f92194bd4286f6f44528fa761",
    "title": "夜过前中丞翟廷献饮醉作",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "翟公之门雀可罗，五马焉用长经过。",
      "丈夫意气偶相许，不惜葡萄千石多。",
      "君家食单况无敌，蒸饼能为十字坼。",
      "凫臇金缕压鹅黄，蟹擘霜螯胜熊白。",
      "洛城可数饮乳豚，安定虚传噎鸠麦。",
      "问君行年七十强，红颜绿鬓双瞳方。",
      "手谈意彄尽奇品，高歌激尘飞绕梁。",
      "一杯一曲殊未已，残月千门夜如水。",
      "欲别无劳问姓名，其人高阳酒徒耳。"
    ]
  },
  {
    "id": "e647d10f92194bd45357f4ab6d9da608",
    "title": "翁中丞南巡歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "自公之昔除烦苛，规调如山刍粟多。",
      "居人渐徙虎豹穴，大海欲戢鲸鲵波。",
      "片言龃龉辄投劾，安石不出苍生何。",
      "归来束书四壁立，岂有蜡屐双青蛾。",
      "若耶若镜不足钓，抱膝时时闻啸歌。",
      "夷德虽轻犹未厌，以兹颇晚山公荐。",
      "西泛三江奏春雪，南驰五岭开炎霰。",
      "汉筴恒馀圮上编，齐书尚郁聊成箭。",
      "今年五月天山定，圣主推轮飞六传。",
      "中丞獬廌铁作冠，宣室麒麟玉为殿。",
      "轻裘缓带来东吴，妖氛却扫旄头孤。",
      "星辰莽动铁如意，风雨长鸣金仆姑。",
      "拊循三军挟貉纩，惕息诸将昂虬须。",
      "馀皇万艘𩗗驱叶，组练千重霜剪芜。",
      "南越王头挂大白，马蹄扑簌累夷俘。",
      "儿童抛弃竹马拜，父老不用藜杖扶。",
      "我公五载犹一夕，鬓发全无半茎白。",
      "寇恂谁借留河内，李晟天生为社稷。",
      "露章日夜走长安，竹宫祠釐动颜色。",
      "御史趣刻蟠螭印，丞相且画交龙敕。",
      "若若双垂绶青紫，万户侯兼二千石。",
      "牙璋不动画戟横，朱幡映夺沧浪清。",
      "此时王生一游客，步入辕门人尽惊。",
      "愿为十日布衣饮，客星倒据三台明。",
      "何人可当虚左席，扪腹无逾于此生。",
      "孟坚好推勒石颂，仲宣愧杀从军行。",
      "公犹未发我未去，丈夫有志事竟成。",
      "大鹏尺鴳各有适，不废万古俱垂名。"
    ]
  },
  {
    "id": "e647d10f92194bd46b2de1dc6c1378b5",
    "title": "歌赠邢先辈",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "邢郎眼如紫石棱，自云昔者师神僧。胡床踞坐铁如意，一一空青指玉绳。",
      "紫微坐中金不收，荧惑莽动心为愁。天公瞆瞆双眼合，天上星辰俱倒流。",
      "安得叱长虹，化银桥与君上。𣂏取璚波灌白榆，业风千岁无排荡。",
      "归来北斗挹神浆，更有匏瓜可摘尝。莫槌河鼓惊阊阖，只向机头请七襄。"
    ]
  },
  {
    "id": "e647d10f92194bd49fee4e3275e28ba4",
    "title": "即事书怀二章",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "四十不足三十馀，如何辄拥连城居。",
      "以兹但饮淄流水，不敢时通政府书。",
      "旦暮移文如湿束，东西手板同驱逐。",
      "何武公然欲露章，山涛久矣忘除目。",
      "宁使鲛龙困蝼蚁，岂容燕雀知鸿鹄。",
      "任他牙爪日纷纷，难向青山攫白云。",
      "我自安排容足处，裁诗先属太茅君。"
    ]
  },
  {
    "id": "e647d10f92194bd49fee4e3214596e0d",
    "title": "即事书怀二章",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "十年对客归去来，往往坐被商山咍。",
      "使君嚄唶不自了，知我者谁御史哉。",
      "吴中风土殊不恶，葑田虽微给衣药。",
      "那能请急淹岁时，便可逃荣老丘壑。",
      "骠骑终输第五名，仆射难胜酒杯乐。",
      "躬耕手钓骄未能，学书学剑慵无成。",
      "唯应侍膳春朝后，饱看云霞弄太清。"
    ]
  },
  {
    "id": "e647d10f92194bd4a1933859be1c45b1",
    "title": "荆玉篇",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "君不见道傍石精，光自缭绕。夜夜天中属白虹，时时海上来丹鸟。",
      "卞生持抱入昭关，愿学虞廷一献环。沂水未应输若水，昆山不敢傲荆山。",
      "祝宗虚闻夸祭饰，太史那能上占式。未必君廷俱宋相，其奈工师有周客。",
      "回首群灵尽黯然，龙文欲吐咽苍烟。璠䃉首列乌绨几，对此云何不可怜。",
      "智矣如葵能卫足，问君泣足还泣玉。窃比东门独角麟，宁言使者空笼鹄。",
      "君王三听未为劳，好向昆吾问宝刀。煜煜阳乌升碧汉，亭亭魄兔浴银涛。",
      "捧出倾城动颜色，隋珠越镠咸辟易。共道应偿十五城，何须更爱二千石。",
      "膝行向前中自伤，野人焉敢食陵阳。唯凭寄语乐正子，三月胡为不下堂。"
    ]
  },
  {
    "id": "e647d10f92194bd4b8025fa986445564",
    "title": "题十八学士春宴图",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "梁园碧筠潇湘玉，小山丛枝缀金粟。",
      "天公驱龙耨秦土，移入秦王天策府。",
      "虬髯主人马上客，手掴中原血华赤。",
      "芸氛霏霏讲初罢，狮子骢头散鞭喏。",
      "软罗半臂春风偏，十八奚驹嘶紫烟。",
      "玉酥宫痕纤月甲，银瓮戈书小黄押。",
      "大槽乱拍真珠流，葡萄就暖沉香虬。",
      "琵琶掩瑰鹍鸡促，声声破阵秦王曲。",
      "羲轮半舂启明曜，莱公起舞密公笑。",
      "就中小薛醉隗俄，龙门老师奈若何。",
      "太子宫前演鸡戟，铜马时时啮荆棘。",
      "诸君诘朝且虚左，隽州流人来上坐。"
    ]
  },
  {
    "id": "e647d10f92194bd4fef63c772ea9a73d",
    "title": "怅怅行闻吴明卿至遗之",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "忆昔弹冠事明主，奕奕轩车走环堵。",
      "雄白那能守一身，雌黄直是论千古。",
      "当时意气迥堪怜，家难飘零燕市边。",
      "乞食监河无羡粟，橐饘深室不论钱。",
      "骠骑沉沉似九阍，低头抢地欲销魂。",
      "生男未免仓公辱，失势方知狱吏尊。",
      "吞声馀息还如死，削迹何人是知已。",
      "挂剑空馀落日心，援琴几废高山指。",
      "生平国士定谁如，消息经年恨有馀。",
      "千回杜曲杯前梦，一字衡阳雁外书。",
      "野夫昨夜惊耳热，闻有金明雨中辙。",
      "青镜婵娟欲奋飞，掩泪沉吟更愁绝。"
    ]
  },
  {
    "id": "e647d10f92194bd4a094db8178e7ee3f",
    "title": "承大司马濮阳苏公惠览诗集率尔有酬",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "青门耕烟一老臣，黄石赤松先后身。",
      "天书姓名隶琬琰，何足道哉汉麒麟。",
      "自谱游仙度红玉，凤笙云璈宛相属。",
      "犹有军中突厥盐，污他半部清商曲。"
    ]
  },
  {
    "id": "e647d10f92194bd4a094db81a7855cce",
    "title": "承大司马濮阳苏公惠览诗集率尔有酬",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "苏家五言李少卿，半割汉语归王庭。",
      "昨扫祁连并收得，奚珠错落珊瑚明。",
      "焉支山头湛卢紫，仰划天河赤璚水。",
      "写作人间龙凤鸣，一洗千秋濮中耳。"
    ]
  },
  {
    "id": "e647d10f92194bd4f9b4c2e43afe99a1",
    "title": "明佐游梁无资作歌见援聊此奉复",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "北风吹汉银涛颠，客星夜簸不得悬。",
      "自从幞被青州出，陶令囊空无一钱。",
      "陨涕仓皇诀妻子，行乞佯狂燕市里。",
      "落日谁怜故貌非，青云久信雄心死。",
      "吾家弱弟惭小陆，洛下东西两间屋。",
      "披肝未拟阊阖回，洒泪如添海波续。",
      "门前春雨新绿苔，长安车辙无时来。",
      "杜鹃吞声鹡鸰哭，空庭寂寂荆花开。",
      "王郎昔卧平津馆，裘马春生上林晚。",
      "不合污它丞相裀，何人更进王孙饭。",
      "月比侏儒少一囊，谁怜贫病有东方。",
      "昨夜细君应见让，不如枚叔去游梁。",
      "慷慨相逢并羁旅，狐白何当御君暑。",
      "亦知羊角卧空山，亲在微躯未堪许。"
    ]
  },
  {
    "id": "e647d10f92194bd41e92e8b26a60f48a",
    "title": "吴明卿以再调至京值余方事家难不数数见也于其行聊以拟古歌二章赠之南冠楚音相对歔欷无复易水慷慨之致繇才气都尽耳",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "薰风如饴昼履霜，之子何役向河梁。",
      "哀鸿摧弦离披翔，有似游子不获宁。",
      "往遘千绪结中肠，欲言未言以彷徨。",
      "浮云踟蹰鉴我伤，谁言无情不见明。",
      "连城如山拉然崩，穿墉啸莽伏豺狼。",
      "鬼车旦鸣獝猖狂，嗟嗟独留殢高堂。",
      "黄河浊流限清湘，子今胡为厌故疆。"
    ]
  },
  {
    "id": "e647d10f92194bd41e92e8b201b322e0",
    "title": "吴明卿以再调至京值余方事家难不数数见也于其行聊以拟古歌二章赠之南冠楚音相对歔欷无复易水慷慨之致繇才气都尽耳",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "浮云淡淡日就沦，请室漫漫何时晨。",
      "我欲偕子眇无因，美人如花玉为颜。",
      "妙舞黄鹄体仙仙，何以当笑黄金千。",
      "众女谣诼令亲疏，失身为君君不愉。",
      "空房迢迢清夜徂，东邻弃娃仲卿妻。",
      "生少不谐常独栖，兰摧璧陨委涂泥。",
      "兰摧璧陨宁再全，君恩虽逝犹当还。",
      "为君抵节歌盘桓，栈马当刍意流连。",
      "仰看北斗正阑干，迹往虞来伤肺肝。"
    ]
  },
  {
    "id": "e647d10f92194bd409220a8f52b51368",
    "title": "短歌答张幼于茂才",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "白龙宛转逢泥淖，渔人色喜路人笑。",
      "空衔一寸明月珠，眼底无恩可相报。",
      "张生赠余瑶华篇，狂歌陨泪秋风前。",
      "何时共鼓沧波去，海击三山吞紫烟。"
    ]
  },
  {
    "id": "e647d10f92194bd4e04a778edecc7e2b",
    "title": "罢官杂言则鲍明远体十章",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "肃肃南山松，本不畏雪霜。东家牛羊西家斧，剥琢憔悴令人伤。",
      "丈夫四十彊乃仕，我今三十四还乡。非因倦游恋丘壑，直是家难谢冠裳。",
      "邻里老翁怪我红颜未凋歇，前劝葡萄美酒玻璃觞。",
      "再拜谢老翁，我今有酒不敢尝。胸中珠玑十二斛，斛斛十黄金。",
      "欲吐复摧藏，留照男儿一寸心。丰城宝剑如得出，改作镰刈向长林。"
    ]
  },
  {
    "id": "e647d10f92194bd4e04a778e318891c0",
    "title": "罢官杂言则鲍明远体十章",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "梁王太傅三十三，日夜掩泣向重原。我今幸加一日长，罢官归去复何言。",
      "南山谷头一种兰，获免剪刈愁霜寒。折置怀袖中，虽云枯槁香未残。",
      "千秋意气尽今日，别有长技出人端。请看樊郦绛灌竟谁在，曲肱蔬食不足叹。"
    ]
  },
  {
    "id": "e647d10f92194bd4e04a778e10bf6563",
    "title": "罢官杂言则鲍明远体十章",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "东家请急归，骊驹玉勒多光辉。西家乞骸还，秋风尽买南山田。",
      "我今遘家难，仓皇荷恩休。囊中俸钱支取尽，明年要典鹔鹴裘。",
      "男儿有身饥亦可，恨不饱杀安昌侯。"
    ]
  },
  {
    "id": "e647d10f92194bd4e04a778e161e01be",
    "title": "罢官杂言则鲍明远体十章",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "昔时骑羊总角儿，三三两两诵书诗。颜衰鬓秃不称意，犹挟残编乞有司。",
      "人生欲官不可得，问我得官胡弃之。六月绣襦绮袷黄金胄，行人拍手好威仪。",
      "与君谈苦君未信，请君自衣还自知。"
    ]
  },
  {
    "id": "e647d10f92194bd4e04a778e1e6c9ec9",
    "title": "罢官杂言则鲍明远体十章",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "今我对酒哽咽不能饮，诸君且为尽一觞。南山耿雉入兔网，北山甜李代桃僵。",
      "直弦曲钩那足问，齐竽赵瑟不相当。少年读书数万字，一字不入五侯七贵场。",
      "孔家熙先悔作贼，三十左右尚书郎。"
    ]
  },
  {
    "id": "e647d10f92194bd4e04a778e97324f59",
    "title": "罢官杂言则鲍明远体十章",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "昨日罢官归，今日度关梁。关吏喧呼前致诘，胡不倾倒书生囊。",
      "磬折听讥征，一一为奉偿。僮仆面如土，怨我鱼服不自量。",
      "我今舍此欲何服，金带错莫无精光。诸君但怨莫相就，养鸡牧豕正仓忙。"
    ]
  },
  {
    "id": "e647d10f92194bd4e04a778ed3a3116e",
    "title": "罢官杂言则鲍明远体十章",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "东船少年破衣不掩胫，秋风肃肃皮肉冷。昨者蒲博胜十钱，从朝欢呼迫至暝。",
      "西船老翁紫衣何赫奕，七十悬车二千石。少儿恩请未授官，日日抚髀长太息。",
      "人生悲喜宁有穷，老翁冉冉向下舂，但令少年作老翁。"
    ]
  },
  {
    "id": "e647d10f92194bd4e04a778ea0fbfc5f",
    "title": "罢官杂言则鲍明远体十章",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "饮用葡萄九酝清泠之美酒，焚用都梁百和旖旎之妙香。",
      "骑用金錽流铃蹑恍之宛马，坐用垂苏浑银平脱之胡床。",
      "博场姬馆使意气，东郊南陌争辉光。顾谓竖儒子安用，终日仰面看屋梁。",
      "胸中贮书千万卷，两人担将瘗北邙。"
    ]
  },
  {
    "id": "e647d10f92194bd4e04a778e6f1ed505",
    "title": "罢官杂言则鲍明远体十章",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "爰居海上来，飞至鲁东门，鸣钟击鼓奏牺尊。低头结嗉不能饮，哀鸣踯躅欲有言。",
      "温沂寒泗有息壤，区区饮啄自生存。女家司寇接淅就长道，何不留置明堂享清庙。",
      "于嗟三卿太草草，可以人而不如鸟。"
    ]
  },
  {
    "id": "e647d10f92194bd4e04a778ecd635dbb",
    "title": "罢官杂言则鲍明远体十章",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "君不见汉班姬，增成避宠时，团扇掩泣秋萤低。银床象簟一半冷，绮户寂历流蛛丝。",
      "此时飞燕在昭阳，君王一身尚不足，赤凤飞来燕侍郎。",
      "十五吹箫庆安世，寻常掣履冯无方。长安道上黄金偏，但至西坊甲第不复前。",
      "竖儒杖头挑一钱，亦足买醉春风颠，我今无言君且眠。"
    ]
  },
  {
    "id": "e647d10f92194bd486fb0c711be5aa63",
    "title": "德甫数辱解衣之惠而负约不来乃成此赠",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "邂逅逢君蓟门市，一语绨袍解相衣。",
      "课儿日日扫衡门，五马朝天不时诣。",
      "乍可成都典鹔鹴，谁从北海怜精卫。",
      "青门祖道自衣冠，搔首何人泪暗弹。",
      "读罢残编游侠传，五陵霜色至今寒。"
    ]
  },
  {
    "id": "e647d10f92194bd4961d5740c436096f",
    "title": "长短句奉赠沂阳王子",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "君不见沂阳子，胸中磊块无不有。鸿都十上垂白首，七尺犹沈阛阓间，片言虚落公卿口。",
      "归来买田无负郭，抱膝哀吟动寥廓。琥珀春浮大白明，芙蓉日抱双丸跃。",
      "沂阳子，卓荦一丈夫，何不南扫百粤北幽都。虎可咀，龙可屠，六翮欲奋青云徂。",
      "沂阳子，咄咄勒成五千言，胡为乎长风东南来，吹上赪鲤鱼。",
      "两角外衔垂流苏，中有三尺素，启之灿烂霞文舒。",
      "奕者刘生致区区，道尔问讯余何如。又不见野人自䗶几两屐，日日吴山弄秋色。",
      "沂阳子，仰面看屋梁，万岁千秋更愁寂。"
    ]
  },
  {
    "id": "e647d10f92194bd4e84e74057b6775a9",
    "title": "徐子与自郡谪归诸名士同泛石湖分韵得纸字",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "石湖天开镜中水，烟涛东浸吴王垒。峰头古刹接上方，松阴半落澄波里。",
      "日月浮沉总跳丸，云霞舒卷时成绮。问谁游者徐使君，归来沾沾殊自喜。",
      "高第不拜颍川金，新诗空贵洛阳纸。以兹五马倦买臣，欲泛扁舟随范蠡。",
      "野夫兄弟操酒船，重以吴下诸名士。据石雄披万里襟，枕流清洗千秋耳。",
      "醉狂颠倒为子歌，立波摧空大风起。榜人色夺催欲罢，回首中原暮山紫。",
      "骊龙有珠郁未吐，夜色苍茫暗归舣。但住十日了不妨，君不见五湖已属王元美。"
    ]
  },
  {
    "id": "e647d10f92194bd44e444814c1d30ac5",
    "title": "林公励志薰修七日不食走笔问之",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "东林公，东林公，禅房寂寂苍苔空。七日不受人天供，出门双颊桃花红。",
      "我不愿白牛乳，回汝黄金色。亦不愿一麻复一米，令汝肌肤削如腊。",
      "藜羹豆饭香且圆，树影忽过窗西偏。即呼杂食吾亦可，饱啜松风任意眠。"
    ]
  },
  {
    "id": "e647d10f92194bd4dee7871cbd897f8a",
    "title": "徐炼师道场致双鹤作歌赠之",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "何来双白鹤，口衔双玉案。翩翾辞委羽，嘹唳度银汉。",
      "青城道士徐佐卿，自言师事浮丘生。芙蓉星冠铁如意，独呼此鹤朝天京。",
      "野夫亦有烟霄癖，名姓犹然挂仙籍。欲向缑山月下游，因君倘假青田翼。"
    ]
  },
  {
    "id": "e647d10f92194bd48737753ae0aa6c12",
    "title": "答李伯华文选",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "王子昔把青州麾，牙旗甲帐争光辉。与君快饮垂一月，女郎山头云不飞。",
      "仓皇家难挂冠去，依旧江南一布衣。世情反覆东流水，选部门前亦如此。",
      "车马新年罗鸟雀，荆榛旧日皆桃李。惟有邺侯三万编，青藜荧荧夜欲燃。",
      "主人倦读命所狎，弹棋陆博欢相先。小舞安花砑光帽，长吟就草菖蒲笺。",
      "报君此时头欲白，男儿读书饮酒差足适。中山垆头千日眠，不然老作君家记室死亦得。"
    ]
  },
  {
    "id": "e647d10f92194bd4e2d79810570aff65",
    "title": "醉题曹子念壁",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "君家一椽如牛屋，门外轮蹄宛相续。",
      "老侬自好歌鹧鸪，上客时能舞鸲鹆。",
      "床头莫问明日米，盘中且办今夜肉。",
      "我笑曹丘非长者，君言王湛真痴叔。",
      "丈夫有钱不解使，老向儿曹作驹犊。"
    ]
  },
  {
    "id": "e647d10f92194bd4d5a4c4e624327d36",
    "title": "周胤昌自金华丞入计迁太守赋此赠别",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "宣州醁醽琥珀斝，玉龙桥头为君写。",
      "试问百城山海间，何如半刺风尘下。",
      "仙人再见石作羊，童子重迎竹为马。",
      "唯有东阳旧日腰，总是工诗不堪把。"
    ]
  },
  {
    "id": "e647d10f92194bd4beb5e4151c141a17",
    "title": "赠张伯起应试南都",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "见君叔夜眼已青，及见元方心转倾。",
      "孤帆挂雨动秋兴，为君且赋秣陵行。",
      "秣陵浮云壮北阙，丛桂含香待谁发。",
      "醉艇时凌朱雀烟，吟鞭缓踏长干月。",
      "江头小女字阿敷，十年工瑟还工竽。",
      "一朝身在黄金屋，始信红颜与众殊。"
    ]
  },
  {
    "id": "e647d10f92194bd4371b9438a83e211a",
    "title": "送张幼于应试南都",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "楚乌垂天翼，荆璞连城珍。三刖终见赏，一鸣始惊人。",
      "釂君大白为君醉，黄金渐轻士渐贵。丹杨解唤孝廉船，御史难胜文学议。",
      "江东才彦何纷纷，自言健笔俱凌云。由来士简能工速，莫作词场第二勋。"
    ]
  },
  {
    "id": "e647d10f92194bd4f6acfd879d980925",
    "title": "和徐荆州覆水歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "黄姑步头天如赭，帝遣丰隆策风马。",
      "使君莲叶轻且柔，长年醉颠不自由。",
      "须臾俯身谒河伯，为言时平莫轻掷。",
      "头毛曲局衣作结，使君莞尔岸人摄。",
      "忆初三月下荆州，峨岢巨艑横江流。",
      "青山百叠过一瞬，飞帆逐天天欲尽。",
      "门前小港拟黄河，人生咫尺饶风波。",
      "安危去矣勿复道，读君新诗为倾倒。",
      "真珠错落瞑光破，老鲛无声泪潜堕。",
      "不为生犀照夜央，宝藏空寒警深卧。"
    ]
  },
  {
    "id": "e647d10f92194bd46a6715d7cd9cd273",
    "title": "题餐英卷赠金陵赵生",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "蓝田老翁解种璧，南海太守仍煮石。",
      "争似侬家篱落边，长贫不乏黄金钱。",
      "侬今亦号天随子，手摘此花和露饵。",
      "湘江乍可荐灵均，甘谷何烦遗伯始。",
      "为侬朗诵餐英辞，清波溢齿天风吹。",
      "胸中秋色三万斛，底事商山寻紫芝。"
    ]
  },
  {
    "id": "e647d10f92194bd45751b010032adedc",
    "title": "马节妇吟",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "芙蓉作花柏作叶，秋霜栖机月栖襭。",
      "银缸单照影底身，玉箸双垂眼中血。",
      "夜台低回见君面，别时蛾眉尽成雪。",
      "还君寸心如寸珠，炯炯寒光犹不灭。"
    ]
  },
  {
    "id": "e647d10f92194bd4c16b31603cf49bbe",
    "title": "孤鸳篇",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "摩诃池上两鸳鸯，和鸣交颈共翱翔。",
      "一朝雌去不相待，却使雄栖欲断肠。",
      "不学秦家萧史妃，翻成汉代买臣妻。",
      "去似妖娼归北里，留如戍客滞辽西。",
      "生计凄凉枉痴待，主人恩重心难改。",
      "顾影犹疑怨耦从，闻呼自愧空名在。",
      "碧荇芳萍梦已虚，红颜绣羽渐凋疏。",
      "枝头恨杀连理树，水底生憎比目鱼。",
      "吴天独雁声相亚，臆中清泪如波写。",
      "已令明月不成机，复遣寒霜摧半瓦。",
      "总为情深有别离，他生未是此生非。",
      "孤魂倘傍韩冯墓，依旧双双一处飞。"
    ]
  },
  {
    "id": "e647d10f92194bd4cb20910b318baaf9",
    "title": "为王复索赠所知因赋鱼字韵嘲之",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "玳瑁为簪翡翠裾，红颜的皪胜芙蕖。",
      "莫言天壤王郎恶，犹是风流晋代馀。",
      "囊中马肝时自拭，门外羊车恣所如。",
      "侬今道汝乌亦好，安用刺促悲前鱼。"
    ]
  },
  {
    "id": "e647d10f92194bd4bbd0e4f4671dbfcf",
    "title": "歌赠李生还四明",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "四明少年慕狂客，相逢便据侯嬴席。手持俞生尺一书，顾盼自许文章伯。",
      "公车再上不得收，钱唐水冷芙蓉愁。为言生世无所愿，但愿一识王青州。",
      "青州濩落已如此，金鱼顿掷归田里。万事唯存物外身，空名枉挂人间齿。",
      "与君轰饮一月馀，醉看东海云霞舒。高歌未折儿党项，谑浪翻遭时辈疏。",
      "囊中有书须好恋，功名翻覆如惊电。归路毋轻白日驹，何人预晓青云面。",
      "君不见苎罗女，红颜坐夺吴宫花。伊昔吴王未相顾，日日江头自浣纱。"
    ]
  },
  {
    "id": "e647d10f92194bd461f835096fc882d7",
    "title": "长歌答汪中丞伯玉",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "黑风吹海海怒号，长鲸血牙恣所饕。",
      "闽吏百城摧欲逃，中丞气夺霜空高。",
      "一檄立扫三千艘，捷书叠飞天喜劳。",
      "䮍蹄雪压麒麟袍，雕戈涩绿弓卧櫜。",
      "辕门月寒静不嚣，中丞雅志薄声酒。",
      "邺侯万卷时入手，青藜吐烟墨花走。",
      "西京驱前建安后，因之故人忽挂口。",
      "使者双鱼破林薮，越丝玉寒为余寿。",
      "野夫自脱朱兜鍪，太湖烟波天所酬。",
      "酒船不楫任拍浮，卧看日月双浮沤。",
      "公方清庙悬天球，顾我结束期扁舟。",
      "公毋调笑我不愁，男儿七尺俱千秋。"
    ]
  },
  {
    "id": "e647d10f92194bd4117c063b6846d165",
    "title": "答仲蔚岁暮逢二子行同徐汝宁作",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "令弟颇出楼家鲭，同云忽紫天冥冥，客起欲舞主欲停。",
      "王生往事不挂口，与君且谈汝宁守。汝宁自卖南山田，醉来新月十五弦。",
      "鹔鹴半作酒胡物，鹍鸡暂货商人船。君莫为二子，题诗怜坎坷，千古声名眼前过。",
      "归客何曾怕凤衰，此公似未甘龙卧。"
    ]
  },
  {
    "id": "e647d10f92194bd484fc0f3e30b455d1",
    "title": "海上行",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "南风海立吹鲸涎，铎槊注日日吐烟。鋈金组练千楼船，愕咍嚄唶谁敢前。",
      "御史六傅如从天，片檄万刃俄争先，夷帆草偃无衡坚。",
      "将军献俘血洗铤，鸣机归杼耒就田。父老犹忆当年功，横磨十万皆军锋。",
      "谁其察者称司空，三载坐酿吴天红。此曹枉杀通侯封，御史御史真若翁。",
      "曷不早报明光宫，黄金汝鱼五汝骢。"
    ]
  },
  {
    "id": "e647d10f92194bd41d3ab8ce91dd508d",
    "title": "送陆君仪部起废分赋得冶城",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "谢公昔未达，与客登冶城。一为遗世言，口吻烟霞生。",
      "东山高卧三十载，远志虽饶壮心在。蹑屐能开大桁烟，围棋直赌秦淮塞。",
      "英标尔复冠人群，强为天书辞白云。谢公墩头初月上，千古风流并在君。",
      "谁怜誓墓长耕者，曾是同游王右军。"
    ]
  },
  {
    "id": "e647d10f92194bd45b39ef01a5de7b66",
    "title": "郡丞刘公子仁以直道由諌垣外补量移吴郡署后高斋黄菊翼之颜曰晚香亭诸生莫叔明要余作歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "君不见阳春二三月，桃花李花参差发。只知秾艳媚游蜂，宁信芳菲付啼鴂。",
      "八月九月露为霜，金天司候律中商。此时群荣尽摇落，此际庭菊独舒黄。",
      "堂上三秀垂欲朽，握中九畹寒相负。迟暮翻窥造物心，衰荣岂落东君手。",
      "刘侯旧是含香客，一官流摈非所惜。肯将憔悴傍灵均，自有风流胜彭泽。",
      "白衣赠君酒一壶，亭亭秋色凌霜孤。他时再入承明地，莫问玄都花有无。"
    ]
  },
  {
    "id": "e647d10f92194bd407de394f7a820f94",
    "title": "虞山谣",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "虞山山头日欲黄，谁家健儿出南塘。白帻青韝绿沈枪，席卷百里装艅艎。",
      "客归来，坐大府。前门罗棨戟，后堂考钟复雷鼓。烹肥牛，湛清酤，我欲言之丞卿怒。"
    ]
  },
  {
    "id": "e647d10f92194bd407de394faef0172f",
    "title": "虞山谣",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "西云障天东日出，安能舞风长不失。铁劵自保前朝身，安能将身作后人。",
      "三千健儿尺一纸，倏忽随飙逐流水。君不见一虎伏，众虎死。",
      "黄头子，赤头子，汝曹胆落温御史。"
    ]
  },
  {
    "id": "e647d10f92194bd4dbc444f785ea1971",
    "title": "闻袁鲁望登第志喜却寄",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "虎丘池头与君别，片片寒霜走鸣铗。十年仍上泣玉书，千里果至泥金帖。",
      "野夫欢叫四坐闻，忽忆少时慕终军。一言唾手取青紫，蹉跎归种南山云。",
      "要知晚成差有味，男儿有才岂终弃。君不见老骥剪拂时，踠足长鸣裂珠辔。"
    ]
  },
  {
    "id": "e647d10f92194bd41e6dd056ad77e3d3",
    "title": "再过曹甥子念饮畅作",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "曹生顿复益数椽，门前柳色春风颠。",
      "入门左顾壁四立，欲言不言但冁然。",
      "松涛骤鼓豆香发，碧瓯错落真珠圆。",
      "江瑶含醉垂紫缬，鲟鼻吐腴如玉船。",
      "人生醉饱差快意，馀者碌碌俱可怜。",
      "主人送客欲就枕，东家酒胡索酒钱。",
      "安得负郭买二顷，为汝种秫消残年。"
    ]
  },
  {
    "id": "e647d10f92194bd4408984fc4aa6c087",
    "title": "题鸟王啖龙图",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "黑风吹海海水立，琉璃宫中老龙泣。此时鼓翼天关摧，左足下蹴龙宫开。",
      "海人明珠若明月，愿赎龙躯了无答。鼍参鼋史祈以身，天厨朝餔不尔珍。",
      "老拳顿颡隆准坼，双角拉枯血中擘，败鳞飞空空欲赤。",
      "馀噫尚足呼风霆，掷火波底流金铃，宛转骨尽神不灵。",
      "我闻阎浮提，三千六百海，一龙一餐八万载。须弥山倾劫福竭，鸟王与龙竟谁在。",
      "君不见龙儿一梦何其聪，可怜宫中群小龙，金翅乃是宣城公。"
    ]
  },
  {
    "id": "e647d10f92194bd4d180cdc0ecfa3496",
    "title": "题狮子搏虎图",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "山君夜啸山月迷，当其所遇无衡蹄。何来斗尾青狻猊，万木草偃天为低，两雄相值其一雌。",
      "须臾力尽气亦夺，欲窜不窜足如绁。哀呼踣地地欲裂，金精沦光夜深发，身作狻猊掌中血。",
      "君不见赤豹慄，玄熊靡，狐兔走为麋鹿喜。尔曹肉余行及尔，风尘草昧人自奇。",
      "男儿堕地须知几，又不见李密未遇秦王时。"
    ]
  },
  {
    "id": "e647d10f92194bd480c77ad92ae3e58c",
    "title": "张生歌为应和作",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "张公一生湖海客，少年任侠章台陌。周家小史珠作歌，广武妖姬月为色。",
      "玉盘错落夺枭饮，金弹晶荧斗鸡得。似留青眼俗外看，肯许红颜暗中掷。",
      "归来折节始为儒，得钱但买邺侯书。门因留客翻长掩，径惜飞花故不除。",
      "有时忽发春醪颠，虎丘山头雪放船。狐裘银榼施僧去，却借一榻云房眠。",
      "踉跄顾抚三儿喜，大者风神剪秋水。次儿霜蹄日千里，小儿跳地学虎子，若曹读父书足矣。"
    ]
  },
  {
    "id": "e647d10f92194bd47f092f2153d78276",
    "title": "题王孟端画竹后",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "老可醉吸潇湘色，吐出千枝万枝碧。彭城才守诧墨派，一扫枯篁一千尺。",
      "孟端自是琅玕裔，幅幅生绡露生气。漓漇残沈若有神，或秾或淡皆天真。",
      "后来太常非其伦，自言远步湖州尘，但恨无过梅道人。",
      "声华积渐背时口，遗迹飘零落余手。高阁如聆鸾凤鸣，华堂瞥睹云烟走。",
      "君不见黔宁假王金如山，乞君片纸君仍悭。野人手植三万个，落日清流相对闲。"
    ]
  },
  {
    "id": "e647d10f92194bd47c0d8b7fefedfae2",
    "title": "题叶母卷叶生少失母而育于庶母",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "零夜玄霜绣枫树，上有卑乌泣秋雨。",
      "东巢伏鷇西巢乳，喙血漓漇不辞苦。",
      "儿长成，尾毕逋，雄飞撇捩天风徂。",
      "呕呕哑哑归慰乌，谁言汝乌非汝雏。"
    ]
  },
  {
    "id": "e647d10f92194bd45cf1721f6bb957f6",
    "title": "短歌送盛氏谒选补府掾作",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "盛君白晰好少年，用如快鹘抟秋天。赀郎业尽不得调，十载苦作吴江田。",
      "昨者尚书下尺一，欲请府职无剩员。长安九门色熹微，青袍瘦马受署归。",
      "仕宦岂必二千石，一官何处无光辉。君不见南阳太守岑公孝，弘农成瑨但坐啸。"
    ]
  },
  {
    "id": "e647d10f92194bd45daa43cb3c064fef",
    "title": "汾阳王单骑见番图歌为郭都督作",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "中兴八叶唐成王，手挈太阿归权珰。",
      "是时吐蕃大披猖，河陇业已禠冠裳。",
      "回纥角之蕃益张，横毡浴铁霾大荒。",
      "其气似欲吞秦凉，令公七尺万众当。",
      "亲捧红日腾扶桑，九花神虬超欲骧。",
      "𦑂翿贝带青丝缰，令公眼底无豺狼。",
      "免胄微见须髯苍，大酋咋指小酋僵。",
      "两都香火当复长，乞公片语还毡乡。",
      "举觞釂天天为黄，马毛猬缩喑不扬。",
      "万刃立卷三秋霜，先声一夜摧西羌。",
      "穹庐倒卓赞普亡，俘儿解辫血洗创。",
      "朔方以北仍称唐，归来钟鼓登明堂。",
      "二十四考黄金方，临淮愧死军容忙。",
      "田家老奴跽道傍，何来枢密开同光。",
      "后人往往夸身强，将军少年铁裲裆。",
      "连钱插羽梨花枪，用如电掣星流芒。",
      "巴蜑賨叟黄头郎，爱养死力同肝肠。",
      "一苇坐扫千馀皇，为侯此图侯莫忘。",
      "白茅虎竹出御床，还侯太尉邑汾阳。"
    ]
  },
  {
    "id": "e647d10f92194bd4f7ca68fe20b8f1a3",
    "title": "为刘侍御题清举楼",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "主人高楼号清举，主人卜筑今何所。",
      "桥畔船归虎丘寺，门前客散桃花坞。",
      "为言尘市无所欢，聊从物外得奇观。",
      "习习兰芝缭户牖，纷纷虹雨挂阑干。",
      "倦来独岸华阳帻，邺侯图书周四壁。",
      "卷帘忽舒东海霞，拄颊且看西山色。",
      "风前胥口几叶帆，月下吴阊一声笛。",
      "元龙之客不可留，东阳八咏谁能酬。",
      "鹤背翩然别君去，白云无尽五湖秋。"
    ]
  },
  {
    "id": "e647d10f92194bd40d061768b57c0cc1",
    "title": "永嘉行赠李冲",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "永嘉鲍生弈者师，十七人间当国手。丁夘桥头遇杨相，籍甚文章呼小友。",
      "吴中好事家请谒，往往巾屦罗其牖。越机阿锡秦复陶，一酌叵罗并为寿。",
      "其乡李子虽后出，别有神机暗中授。便付建安难甲乙，晚似黄池互先后。",
      "十年落魄江湖间，刺上姓名垂欲朽。迩来冠盖颇尘俗，自挟朱门酒肉走。",
      "野人罢锻铜池旁，落日柴荆许君扣。隐囊纱帽炯相照，小簟疏帘时所有。",
      "欲行大白即苦辞，鲍生昨者死以酒。又言于世无所愿，愿得吾诗良不偶。",
      "吾诗寂寂更类汝，纵奇岂入时人口。不龟未免洴澼絖，一赌也得宣城守。",
      "男儿有酒须饮棋且着，试问鲍生今在不。"
    ]
  },
  {
    "id": "e647d10f92194bd4cab61c584d01007b",
    "title": "九华歌赠董山人浙甫",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "山人家傍九仙山，玉华吐云覆其颠。三峰倒悬闽海日，九朵芙蓉寒插天。",
      "山人不肯山中住，自言妙得丹青趣。但能笈负此山图，处处芒鞋踏烟雾。",
      "君莫学宗少微，局蹐一室里。欲令山水响朱弦，山岂真山水真水。",
      "老夫肯减谢幼舆，烦君写置丘壑躯。明年婚嫁粗事了，与尔扁舟共五湖。"
    ]
  },
  {
    "id": "e647d10f92194bd445d98263c2777494",
    "title": "三饮子念放歌一章",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "生不愿作平津客，但愿一岁一醉曹郎席。昨者饮醇兼击鲜，自言多收十斛麦。",
      "今年麦田半欲赭，门前车马浑无色。主人唤客客且休，男儿有身千不忧。",
      "盘龙少小掷百万，君卿焉肯鲭五侯。豫章食单阙黄颔，襄阳垆畔饶槎头。",
      "争枭夺雉欢未足，床底牢槽滴寒玉。狂呼大白不肯辞，倏忽银灯看成绿。",
      "明朝有兴仍能来，鹔鹴一脱宁复回。邯郸市金高北斗，平原小儿安在哉。"
    ]
  },
  {
    "id": "e647d10f92194bd41812e25b2848bfd5",
    "title": "赠梁伯龙北游歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "伯龙七尺苍髯虬，菰芦不散英雄愁。",
      "慨然揖我渡江去，欲卷长虹天际头。",
      "东连海岱西二华，黄河一线中间流。",
      "燕赵悲歌酒人得，原尝侠节眉头识。",
      "须留国士径寸心，肯博侯门万金璧。",
      "荒草犹尘碣石名，浮云立变华阳色。",
      "归来笑谓宗少微，汝曹匏系终何依。",
      "男儿有足不立槁，尺鴳大鹏俱饱飞。"
    ]
  },
  {
    "id": "e647d10f92194bd4d9e36ccdcbd559c3",
    "title": "遇大雷作",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "去年二月惊雷发，毒虺唅呀血中裂。",
      "令年二月惊雷发，高栋承云忽摧折。",
      "莫将悲喜疑天公，野人自恨耳不聋。",
      "匡庐绝顶儿啼处，塞墐诛茅容老翁。"
    ]
  },
  {
    "id": "e647d10f92194bd4f3436bf6231f1709",
    "title": "绿筠窝卷歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "华翁之窝字绿筠，第云不可无此君。",
      "手种淇园三万个，一一青含太古文。",
      "龙鳞陡擘榖后雨，凤尾直破松梢云。",
      "为君传神者谁氏，醉沈淋漓走元气。",
      "敲戛犹馀金石音，纵横不见龙蛇字。",
      "此君与翁俱有孙，琅玕肯让吾家门。",
      "夹池檀栾借馀润，茂林风流依旧论。",
      "阿戎昔作童子游，把臂三日山中留。",
      "卷头虽失王大令，眼底复得文湖州。",
      "文君妙手称三绝，墨池片片墨琼屑。",
      "已教春雪擅前贤，况是秋霜同晚节。",
      "此图再更人再徂，恍然若对黄公垆。",
      "未穷尘代沧桑事，嵇阮于今不可呼。"
    ]
  },
  {
    "id": "e647d10f92194bd483abf49b878f055b",
    "title": "后围棋歌赠李时养",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "燕中国手颜子明，十年坐制中原盟。",
      "永嘉髯鲍故前辈，句践自老江淮兵。",
      "橘叟衔龙擘空去，却堕燕中小侯里。",
      "人云两雄不并立，何得生颜复生李。",
      "李郎十指如悬槌，欲入颜垒张李旗。",
      "攻瑕陡合鱼乌阵，拾子俱成龙凤飞。",
      "拂衣遂走东南天，一枰所指前无坚。",
      "三吴老将尽披靡，何况纷纷诸少年。",
      "二月桃花闭门雨，隐囊对君聊手语。",
      "思剧凭摧石畔柯，狂来不惜山阴墅。",
      "吾家积薪吾所师，安用向汝低头为。",
      "燕公席上间新偈，敌手人人知不知。"
    ]
  },
  {
    "id": "e647d10f92194bd4c732fa3970115220",
    "title": "戏成短歌调顾山人季狂",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "顾生慕君平，九州已游七。王生如少微，五岳仅识一。",
      "顾生谓王安足论，七尺岂是妻儿身。朝从儿耕暮妻织，鸿鹄高飞来笑人。",
      "生不见军城酒罢街鼓发，独倚营门坐秋月。赖能高咏三五篇，不然一夜换汝鬓边雪。"
    ]
  },
  {
    "id": "e647d10f92194bd417d6e73847505547",
    "title": "再谢汪中丞兼为吴邵武致知已之感",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "野人久矣甘雌伏，把向青冥拟黄鹄。",
      "欲衔明月报深恩，眼底居然一鱼目。",
      "浊水在地云在天，安能使云长周旋。",
      "倘其流影不相顾，宛转泥途谁见怜。",
      "吴生亦是衔恩者，尤闻拂拭能增价。",
      "远则江东醉步兵，近当席上狂司马。",
      "此生慷慨多楚吟，蹉跎白首逢知音。",
      "莫言饱死浑无用，三尺要离径寸心。"
    ]
  },
  {
    "id": "e647d10f92194bd46e7d44022f3ab91f",
    "title": "壮歌行赠沈嘉则游闽",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "四明之海一杯水，那能便灭男儿趾。北过钱塘泛震泽，处处观涛壮心起。",
      "已许芙蓉作报恩，还将明月寻知已。君不见吴下王元美，君不见吾家好弱弟。",
      "双披鸿蒙万古色，并卧白雪空山里。以兹相对辄尽觞，慷慨悲歌泣数行。",
      "世间事事俱肮脏，身后人人归渺茫。荆岭初云未睹白，燕台落日居然黄。",
      "穷来扪舌恐不在，客处夸腰那得强。屈指诸侯太寂寂，唯有七闽紫气凌穹苍。",
      "闽中日日捷书至，白茅方印劳飞骑。辕门秋霜高瘴天，幕府春风在平地。",
      "中丞缓带容揖客，将军解衣延死士。沈夫子，黄金虽如山，愿汝唾莫视。",
      "寸心此际如有托，十口何烦向人计。低昂百氏银不律，挥霍千秋铁如意。",
      "沈夫子，为汝歌，汝今当柰何。若过延津语太阿，人间未几冲波去，底事精光出绛河。"
    ]
  },
  {
    "id": "e647d10f92194bd44448340d28bdf490",
    "title": "郭帅致石子云为余小祗园三径之资走笔志谢",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "我不能学王武子，买地编钱作金埒。",
      "夜来三径春雨过，片片桃花屐痕啮。",
      "君侯采石三神山，为余舍置祗林间。",
      "它时小队元戎到，应爱青苔点地斑。"
    ]
  },
  {
    "id": "e647d10f92194bd4035d3c8e4361fef5",
    "title": "短歌送袁鲁望之南曹",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "汝南文彩世绝伦，红颜射策黄金门。",
      "十年潦倒厌朋旧，一日声名动至尊。",
      "平津高阁中天起，多君不恋平津邸。",
      "柏梁词客凌云烟，多君不和柏梁篇。",
      "自云一疏更除目，建业青山落人握。",
      "未论词林继江鲍，宁甘相府称袁伏。",
      "我自江东退步兵，离骚美酒粗成名。",
      "谢公大是经纶手，莫作空言登冶城。"
    ]
  },
  {
    "id": "e647d10f92194bd45755364ac3acd8ab",
    "title": "赠华存叔鸿胪还朝短歌一章",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "君不见相如不肯甘赀郎，赋成六传游故乡。太守前驱令负弩，千秋词笔增辉光。",
      "男儿致身厌凡格，又不见华郎亦是文章伯。昨拜鸿胪奉使归，门前皂盖如鸦色。",
      "玉壶乍乾歌乍停，银河荧荧隔两星。君星是使我是客，回首浮云千尺青。"
    ]
  },
  {
    "id": "e647d10f92194bd4a02d13415ced4d13",
    "title": "歌赠张季子",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "吴姬奏丝赵姬竹，我道新声不如肉。荆山一片秋月圆，琢作张卿口中曲。",
      "黄钟入调妖红肥，玄霜变羽万绿稀。天云黯冉凝不动，窈窕梁尘俱倒飞。",
      "筠纤小按红牙句，双耳流来向心住。宛转那禁里人哭，分明可怕周郎顾。",
      "忆初相逢俱少年，狂呼醉舞春风颠。南冠久困燕市筑，布帽却废嵇生弦。",
      "此夜闻音独悲咽，遮莫天明鬓堪雪。空劳僧起壮士歌，延伯雄心为谁发。",
      "歌曲转高听转难，黄金无情白玉寒。君不见胡笳与羌管，至今儿女竞长安。"
    ]
  },
  {
    "id": "e647d10f92194bd4fe9beb2ef116b7cc",
    "title": "为钱世重题悬罄室",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "钱郎坐我悬罄室，要我为作悬罄篇。",
      "我歌欲就须斗酒，君言室中无一钱。",
      "空梁颇受落月色，北窗仅可凉风眠。",
      "门前黄叶霜如洗，刺促归来愧妻子。",
      "已少成都学士裘，祇饶东郭先生履。",
      "挂壁蟏蛸寒欲堕，当门鸟雀时空喜。",
      "自矜顾恺为前身，丹青在手终不贫。",
      "只愁妙画通神去，依旧能生釜底尘。"
    ]
  },
  {
    "id": "e647d10f92194bd456f84777cfa700e2",
    "title": "题周生所携花册旧诗后",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "长安春日千花发，千花色夺千门月。",
      "醉后花传诗里神，醒来月向花前没。",
      "江南此夕真潦倒，回首长安梦中道。",
      "欲与何戡唱渭城，可怜才尽花亦老。"
    ]
  },
  {
    "id": "e647d10f92194bd4712c5704f4f05914",
    "title": "游张公善权二洞歌寄孔嘉仲蔚淳父伯起幼于兄弟",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "我昔攀天门，下视九土青。偶然咳唾忤风伯，吹落江湖成客星。",
      "男儿生不能学向子平，弃家游五岳。又不能学袁夏甫，坐卧土室中步武，名山惜双脚。",
      "以兹欲作二洞游，跌宕不辞真宰愁。培塿张公，颓然土丘。",
      "一线乍启，万奇中抽。阴风冥森下无际，时见磔鹘仍惊虬。",
      "嵯峨中堂耸玉柱，的皪两序悬鸣球。白云一归不得出，石床眠云古时湿。",
      "太始以来无日月，烛龙衔珠曜璇阙。野夫出兹山，两足已如膑。",
      "犹能贾馀勇，对客却篮笋。玉潭濯皎洁，琼树揽轮囷。",
      "秋风兴来骨欲颠，挂帆飞榜凌苍烟。荒鸡一鸣至善权，善权浮屠高插天。",
      "高插天国山，山青不能锁。吴时碑，隋时殿，唐时松柏夹道左。",
      "阴巘盘拿白龙迹，朱梁擘画雷神火。坤轴兮自摇，乾门兮陡开。",
      "上有谽谺蚴蟉之岩崖兮，搆飞空之楼阁，下有滭浡訇磕之流湍兮，殷坼地之风雷。",
      "接睫燕蝠，钩衣莓苔。空青乍明水碧闇，赤瑕驳荦黄金摧。",
      "泠然仙乐奏其底，令我欲出仍徘徊。挥手谢山灵，裁书报彭俞。",
      "及示黄张二三子，搜奇擅秘须吾徒。自古名山在天地，珍重能容异人至。",
      "宛委云藏轩帝书，祝融雨洗司空字。张公之名经颇传，善权泯泯殊堪怜。",
      "我歌二洞汝当和，烟霞吐色三千年。"
    ]
  },
  {
    "id": "e647d10f92194bd43104547292e32084",
    "title": "周孝侯庙歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "周侯庙貌江之干，中天五六苍松盘。",
      "荒坟累累在其下，人云此地藏衣冠。",
      "长桥瞥见湿云合，南山不散腥风寒。",
      "只言蛟虎袪除易，谁道豺狼行路难。",
      "不独捐身报天子，亦要将心酬国士。",
      "时危豸角何处容，事去龙泉傍谁洗。",
      "白骨犹令老氐慑，赤囊翻助梁王喜。",
      "男儿一掷万事伸，惜哉典午天沈沦。",
      "生吴死晋君莫问，千秋豫让为何人。"
    ]
  },
  {
    "id": "e647d10f92194bd406edd246ea2633e3",
    "title": "赠别燕山萧君之蕲州守",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "萧郎自分百里权，青袍陆沈十四年。",
      "寸心只折吏民上，尺书不到公卿前。",
      "时时却过王生里，谓言磊落当如此。",
      "纵然未得二千石，依旧杜陵一男子。",
      "昨者忽骑五䯀骢，别我要我歌楚风。",
      "皂盖透迤挂山月，玉壶旖旎酣江枫。",
      "看公一身俱意气，文苑仍须传循吏。",
      "长茜于今饶政术，次君到底存交谊。",
      "黄金铸身难铸心，临岐慷慨为知音。",
      "大夫故有兰台思，欲问王生何处寻。"
    ]
  },
  {
    "id": "e647d10f92194bd488da61a7ec535bb7",
    "title": "梁长子自泰山归以百三十韵诗见夸因成俚歌奉嘲",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "梁伯龙，真龙伯，自从钓鳌忤上帝，压之尚馀三百尺。",
      "笑语王先生，长者所苦为杯棬。男儿失意则蓬累，焉能委身眉睫间。",
      "北渡洪河，东游泰山。举头出天门，舒手扪日观。白云封中起，袖欲割其半。",
      "岳帝不敢呵，玉女一笑粲。是何魍魉来，令我山灵怖欲窜。",
      "梁伯龙，醉携金壶汁，倒翻玉女盆。诗成一千三百言，千三百颗明珠圆。",
      "长吟短咏不肯眠，西风吹骨骨欲颠，其若囊中无一钱。",
      "王先生为汝作诗劵，减之一字一匹绢。天公笼统无月旦，买者为谁复谁怨。",
      "梁伯龙，勿懊恼，归来从容问若姥。东家侏儒日苦饱，长者不呆真是宝。"
    ]
  },
  {
    "id": "e647d10f92194bd4fea03babfadb8d9c",
    "title": "张伯起作怀贤行念予与彭孔嘉病中有日日礼医王语戏作俚句为答",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "今者岁闰愁黄杨，又闻处士星无光。",
      "彭翁病消走病痏，张君日日延医王。",
      "医王耳夺世人口，世人欲杀君独否。",
      "朅来揽镜忽大笑，髡黔剕劓无不有。",
      "朝供一菜粥一瓯，束书万卷从蠹谋。",
      "鲍家累句时触吻，肯共花鸟争春愁。",
      "世人视我赘疣耳，于中近得希夷理。",
      "八百年后君自知，断不相从老彭死。"
    ]
  },
  {
    "id": "e647d10f92194bd42d12298a5c84ba89",
    "title": "赠松墟上人",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "阿兰小结长松边，松风吹鼎茶浪圆。",
      "朝签药裹时废食，夜诵莲经恒不眠。",
      "并刀筑顶碧香发，双瞳剪破面裁月。",
      "听将半偈了自知，会取西来向谁说。",
      "鹔鹴贳酒春相过，生公石上好隗俄。",
      "莫言陶令生耽醉，自是禅机醉里多。"
    ]
  },
  {
    "id": "e647d10f92194bd49604de832385e79f",
    "title": "善果寺杏花下歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "君不见杏花东风得意时，曲江千枝万枝雪。争如阿兰若边一株树，独立亭亭媚春月。",
      "欲言不言如有情，欲堕不堕态自生。轻盈乍怯霓裳舞，阿娜疑惊玉笛声。",
      "清尊绿酎催未已，翻遣穷愁醉中起。万事玄都观里桃，一身安丰道傍李。",
      "片片飞花点接䍦，墙阴覆井日平西。酣来一枕江南梦，莫遣流莺恰恰啼。"
    ]
  },
  {
    "id": "e647d10f92194bd4bc15415b95cffdeb",
    "title": "支郎歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "支郎逸气不可当，少年侠客荆佽装。",
      "千金岂惜结剑士，尺纸遂欲收扶桑。",
      "偶然失意去府主，卖药长安大道傍。",
      "为饮真人上池水，朅来供奉金门里。",
      "药囊手提燕庆卿，刀圭立起虢太子。",
      "慷慨莫谓秦无人，邹侯吹律天下春。",
      "雕弧左射白额虎，明珠逆摘骊龙鳞。",
      "此时支郎参石画，男儿有心人不识。",
      "一字能回日月光，片言坐致雷霆力。",
      "我亦曾师沧海君，中年麋鹿更为群。",
      "北风一夜吹我出，泪落平原原上云。",
      "鹔鹴脱向阳昌肆，欲与支郎暂时醉。",
      "眼前豪杰君自知，羞杀桃花五陵骑。"
    ]
  },
  {
    "id": "e647d10f92194bd4726300a469c4549b",
    "title": "野人歌自嘲",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "鶢鶋畏钟鼓，鲁人不肯听。三日飨东门，栖栖竟何营。",
      "白鱼自称龙，豫且摇其手。䘍尾短铁钩，胡为在若口。",
      "人道野人无所干，曾骑款段客长安。人道野人有所求，白云高卧僧房幽。",
      "野人双足顿如绁，野人双鬓半成雪。杖头沽酒钱欲尽，袖里投书字将灭。",
      "红尘风吹大道间，若个不作红尘颜。老鸱啖尽腐鼠骨，始信鹓雏心自闲。"
    ]
  },
  {
    "id": "e647d10f92194bd4cc2b39f6545dab75",
    "title": "南岷山歌为御史大夫南充王公作",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "君不见古皇鸿蒙时，参井星精夜堕地。化为南岷山，山高八千丈，力奠金维控西裔。",
      "芙蓉片片青霞叠，中含太始以来雪。九井遥吞灌口烟，三峰倒映峨眉月。",
      "鶱飞凤仪，蜿蜒回龙。星斗夕亏，风雷昼封。",
      "挺孤碧之峭削，郁群苍以巃嵷。下有寒泉漱芳玉，谁云出山令泉浊。",
      "泻作嘉陵江水声，日夜潺湲映天绿。山人少时此山居，薜萝裳壁云储胥。",
      "时吟蜀肆君平易，不著临邛司马书。北山无猿鹤，东山有苍生。",
      "以兹拂衣出，聊作应世行。为雨为云润七泽，䇄然岂负兹山色。",
      "麟阁今标如砺功，龙门复表回澜力。南岷山，何足拟，从兹以西二十四万里。",
      "昆仑中天作天柱，山人之名亦如此。"
    ]
  },
  {
    "id": "e647d10f92194bd47f5860dc1be93273",
    "title": "题仙岩文丞相祠",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "丞相仓皇出虎穴，夜半真州鬓成雪。江南是处万马尘，海上堪挥一腔血。",
      "丈夫变名难变心，此心在宋不在身。从行少年四五辈，倜傥千秋荆聂伦。",
      "崖山波腥鼓欲死，柴市星寒碧初委。若使黄冠自北还，犹能赤帜从东起。",
      "仙岩之山郁嶙峋，二百年来日月新。毋论削迹勤王地，大有衣冠荐芷蘋。",
      "君不见真人奋淮北，金戈立扫毡裘色。鄂国喑呜表后身，瀛公宛转留遗息。",
      "解道狂胡运已微，只今白羽昼长飞。铁衣自风石马汗，一夕犁庭转战归。"
    ]
  },
  {
    "id": "e647d10f92194bd49323c66b9cf9f77b",
    "title": "昆溟歌赠楚人曾生麟兆",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "我闻西有昆仑山，山高不可测，天地垂欲合。又闻东有大溟海，海深不可测，日月所出没。",
      "元始丈人窍鸿蒙，搏揣两气为两雄。上有玉京下三酆，真仙灵皇之所封。",
      "神鳌背负玫瑰柱，烛龙口作玻璃宫。嗟嗟，丈夫乃在世间，龌龊那能言。",
      "我欲抗手如鸟奋笼，我欲振足如兽触藩。飘然凌虚出紫垣，八景玉舆三素幡。",
      "章亥为向导，造父为乘轩。白鹄血腥岂足洗，苍虬翼在时腾翻。",
      "焉知身所诣，但见历历千白榆，举头若可扪昆仑。",
      "城何森切，光彩一何凌乱。时听嘈嘈声，天门漏银汉。",
      "玉女碧绡冠芙蓉，粲然半启含桃红。为言此水既东逝，划作双带横寰中。",
      "一月一书附赤鲤，但逝不返如秋蓬，咄哉恨杀扶桑公。",
      "殷勤语王叟，掉头忽东去。下见扶桑公，其居半云雾。",
      "醉我玄霞浆，三日不得语。一语一泪零，泪下如悬河。",
      "天老吝相假，遂无西逝波。扶桑公，可柰何，曷不学王叟，耿耿径寸间，挥霍宇宙若弹指。",
      "五岳五拳石，四渎四杯水。道逢楚狂人，自称昆溟子。",
      "问余何方来，又复问所以。昆溟子，汝亦知南溟有鱼名曰鲲，鲲之大不知几千里。",
      "化为鹏，鹏之大亦不知几千里。鲛宫水击白波立，羊角风抟黑云起。",
      "朝从南溟游，夕宿昆仑阯。噫吁戏，男儿变化竟如此。"
    ]
  },
  {
    "id": "e647d10f92194bd4cb2aeb555ce28c88",
    "title": "雨中痛饮作",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "长安城西一亩宫，尽可逃名藏白首。",
      "鞋底风尘多自误，壶中天地何不有。",
      "枝头淅浙扫郁蒸，云脚垂垂打清昼。",
      "但令吾党鲸鲵吸，任它大陆蛟龙走。",
      "竹林自昔未逢僧，莲社于今方纵酒。",
      "已满七人那用觅，即眠千日非云久。",
      "才闻抱瓮便舒眉，除却传杯须袖手。",
      "鹳垤声哀焉足听，鸱夷腹大唯堪受。",
      "仿佛似有辟书来，此物毋劳挂吾口。"
    ]
  },
  {
    "id": "e647d10f92194bd4c21d874f257d249f",
    "title": "梦中得语云百年那得更百年今日还须爱今日因戏成短歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "化人宫中百事无，道书一卷酒一壶。",
      "枝头黄鸟听作曲，西山白云看作图。",
      "朝爱朝暾上东岫，夕爱夕阳映东牖。",
      "任他故人不通谒，任它朝事不挂口。",
      "偶然案头馀酒杯，偶然蹑屩山僧来。",
      "自斟自醉当自去，礼岂能为我辈哉。",
      "昨夜懵腾意超忽，寱时得语醒时述。",
      "百年那得更百年，今日还须爱今日。",
      "纵能拂衣归故山，农耕社剧亦不闻。",
      "何如且会此中趣，别有生涯天地间。"
    ]
  },
  {
    "id": "e647d10f92194bd4bb8eafb059c5de66",
    "title": "海岳壮游歌赠周子",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "周郎一笠轻九州，拂衣自称海岳游。",
      "安期拍手子晋笑，洞府岂必非君流。",
      "青精暂裹天上饭，黄金或散中原愁。",
      "总道乾坤少亲故，揖余欲得烟霞句。",
      "西出应题菡萏峰，东归好挂珊瑚树。",
      "君知梅尉有仙骨，当时只傍吴门住。"
    ]
  },
  {
    "id": "e647d10f92194bd4c3cc301f6a26cf72",
    "title": "酒间赠何翰林良俊",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "昨遇何翰林，宛如李供奉。离披宫锦袍，错落琉璃瓮。",
      "自言长干娇小娃，纤弯玉窄乾红靴。袖携此物行客酒，欲客齿颊生莲花。",
      "却谓龌龊子，但饮莫相诧。令我身后名，令我作仆射。",
      "不如且共此一杯，人生有情良快哉。诸君倘过长干里，双蛾扫尽黄金堆。"
    ]
  },
  {
    "id": "e647d10f92194bd4e4d6e8fec870d24f",
    "title": "题友松图为尤生赠朱君",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "此君似是陶隐居，爱听万树霜风呼。生平磊砢谁与徒，大儿天门五大夫，小儿少室双虬须。",
      "尤生画手如韦毕，为写生绡助萧瑟。倒干横穿太谷云，轻阴坐障徂徕日。",
      "琥珀作脂玉作苓，仙材往往能通灵。野夫手荷长镵至，指取高堂千嶂青。"
    ]
  },
  {
    "id": "e647d10f92194bd46cec621bc5b62855",
    "title": "九龙山歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "昔我游兹山，探瓢酌春月。空色眉宇明，清芬齿间发。",
      "苍虬舞月月未残，青鸾啸风风欲抟。白云洗尽太湖出，人烟万井梁溪寒。",
      "此图此记为谁作，萧瑟嵯峨眼中过。仿佛如闻梁甫吟，君不见九龙山深一龙卧。"
    ]
  },
  {
    "id": "e647d10f92194bd4cb608835477a2501",
    "title": "褚河南文皇哀册歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "长安城头日中暝，万户呼天哭髭圣。",
      "椒房总推太尉公，椽笔却付中书令。",
      "尔时玉匣归兰亭，如狱宝剑埋寒星。",
      "贺拔虽亡宇文在，此册居然见典刑。",
      "巧若婵娟态相媚，拙若老将藏馀锐。",
      "读罢疑瞻天日姿，看来尚挟风云气。",
      "功名真主词良臣，千秋呵护当有神。",
      "不见昭陵六石马，至今雷雨汗长新。"
    ]
  },
  {
    "id": "e647d10f92194bd4affc3826d34d74aa",
    "title": "题文与可画竹苏子瞻诗后",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "石室先生岷峨英，指端宛宛八法精，墨池写出淇园青。",
      "雪堂一老寰中豪，胸中屈蟠金错刀，渭滨派作北海涛。",
      "天生两奇令相值，半幅生绡斗秋色，长离翔空舞玄翮。",
      "一舞一翮黄金钧，坐令箧笥烟云新，宝之者谁缑山人。"
    ]
  },
  {
    "id": "e647d10f92194bd4d5c81a665fa856a6",
    "title": "题海日图赠刘司马",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "天鸡叫沈碧，金波腾太阳。煜若万珊瑚，回光射扶桑。",
      "中有三老人，白发何昂藏。竞手海屋筹，兼携华封章。",
      "昔逢百六天地荒，长鲸吸海海欲狂。一书尽护诸校尉，片檄立散千馀皇。",
      "功成肯落鸱夷后，酒船茶灶无不有。葵藿虽悬捧日心，衡荆且袖澄清手。",
      "蓬莱仙人王子乔，中年瓠落仍萍漂。挽君鹏背且轰饮，看君水击抟扶摇。"
    ]
  },
  {
    "id": "e647d10f92194bd4389b01e654f574fe",
    "title": "题蔡端明苏端明黄太史米礼部赵承旨墨迹后效少陵饮中八仙体",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "君谟郢斫何太工，宛若老将藏其锋。即论草草无凡踪，嵇生土木金焉蒙。",
      "眉山命态娇且丰，阿环玉肤双箸红。酒酣斜卷霓裳风，尔曹往往论纤浓。",
      "莫云墨猪猪亦龙，豫章骨立儿作翁。踉跄独上峨眉峰，翘足下瞰中原空。",
      "不辞坠拆苍藤封，襄阳翩翩趫若风。锦衫危帽青䯀骢，跳荡百战无衡锋。",
      "耳轮跃刃足蹑空，当时鼎立难为雄。笔冢处处腾秋虹，晋鬼夜哭悲途穷。",
      "吴兴指端天与工，墨池墨沈蟠胸中。翙如威凤翔岐丰，山阴之宗谁大宗，王孙隆准真乃公。"
    ]
  },
  {
    "id": "e647d10f92194bd4376807d19cdd5eba",
    "title": "过邯郸吕翁祠",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "昔时卢生道邯郸，干谒不止恒苦饥。",
      "行逢吕翁为叹息，授之一枕同龟兹。",
      "出入将相五十载，觉来黄粱犹在炊。",
      "檀槐共斗蝼蚁穴，蕉鹿展转令人痴。",
      "我方梦醒出尘境，胡为复逐东风迷。",
      "汗颜强拜此翁像，拂藓自读唐人碑。",
      "误传兹事属剑叟，不识开元年为谁。",
      "石垆灰烬燕遗矢，粉面龟坼蛛垂丝。",
      "儿重戏偷铁屈戍，鸟鼠争穴青琉璃。",
      "呼茶一啜槐影净，黄冠三四前致词。",
      "乃闻庙貌出妖竖，彼竖轩帝称天师。",
      "鼓唇立嘘寒暑变，弹指能令河岳移。",
      "渔阳石媚琢赑屃，尚方金软镌罘罳。",
      "北门学士促草敕，南省尚书称奉祠。",
      "天开电掣妖倏灭，香火岂复前朝时。",
      "此翁亦作邯郸梦，若遇卢生翻自悲。",
      "我从明日挂冠去，蝴蝶由他知不知。"
    ]
  },
  {
    "id": "e647d10f92194bd418eb394839a6e504",
    "title": "汉女行寄张助甫",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "汉帝惜倾城，双蛾当三千。偶然转盼失颜色，㸌如流波坠九天。",
      "阿监摇唇婕妤笑，看取它人领光耀。宝镜羞窥永巷身，银灯望断长门诏。",
      "我从选部识张卿，天下红颜俱却行。片言进退群公坐，一字低昂千古名。",
      "不合文章犯牛斗，也学吾曹厄阳九。扣角敢唱龙蛇歌，折腰自称牛马走。",
      "当时广平百不忧，谓言茂陵将见求。金鱼岂羡鵩鸟地，黄鹤独唤苍梧愁。",
      "三楚褰帷声赫奕，百城墨吏秋霜慑。故旧俱传勃海书，何人为发中山箧。",
      "即今龙卧汝颍间，杜门日玩浮云闲。但令班女重升辇，争道君王不赐环。"
    ]
  },
  {
    "id": "e647d10f92194bd48f481bc515d698bc",
    "title": "登邯郸丛台有感作丛壹行",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "邯郸丛台已非旧，请说邯郸旧时有。吴家倩女苕乍荣，和氏连城月初剖。",
      "台上奏伎邯郸姬，台下拔刃邯郸儿。衔将恩去身俱贱，报得雠来主不知。",
      "君莫谓平原好公子，三千去后应无几。堂中客傍信陵门，军前士死长平垒。",
      "丛台不尽更檀台，回首豪华安在哉。自是鲁连东海蹈，千秋白日耸蓬莱。"
    ]
  },
  {
    "id": "e647d10f92194bd436c6e1c206d22324",
    "title": "长短句调子与补楚臬",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "天目山人恋山住，天目之神诉上帝。往者先朝时，此曹落魄不得意。",
      "搜剔魍魉，调弄元气。令我刺促竟岁无时宁，胡不驱之向燕京。",
      "燕京酒价一夕增，七贵五侯倒屣迎。吹嘘大路寒暑出，指顾阊阖风云生。",
      "故人见君面，移尊日欢宴。少年见君诗，下帷日吾伊。",
      "忽闻除书唤，依然旧银艾。节度唐粗官，长沙汉天外。",
      "银艾笑君双鬓丝，鬓亦笑君银艾迟。腰如杯棬项如磬，安用冯冯大腹为。",
      "为汝歌，汝为舞。但使文章不后王，断令名姓能张楚。",
      "男儿失意一生，得意一生，莫悲祢衡，莫吊屈平。若云流放比君甚，千古不断湘江声。"
    ]
  },
  {
    "id": "e647d10f92194bd466a75e44e1f32e36",
    "title": "歌赠穆员外",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "穆生不惜王家醴，却惜申公困胥靡。自言一寸已许人，六尺何妨为人死。",
      "白昼阊阖风雷寒，解衣为掩血肉残。即卖修行里中第，还悬神武门头冠。",
      "手挽柴车出西郭，朝煮餔糜夕汤药。已拚同日效左儒，差比空山胜羊角。",
      "浊漳河边逢石郎，哽咽为我谈行藏。此身系穆不系石，欲报沧海恩难量。",
      "君不读西京游侠篇，东京党锢传，若曹名使那足羡。",
      "男子酬心不为君，北风立洗青天面。"
    ]
  },
  {
    "id": "e647d10f92194bd4564ef751f3cc735f",
    "title": "柏叶仙人歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "柏叶仙人不须字，柏叶飧成朝上帝。",
      "昨者玉京高宴归，却遇刘安守天厕。",
      "读书刺促生不休，偶然真籍误见收。",
      "赤明龙汉微茫事，说着群仙总掉头。"
    ]
  },
  {
    "id": "e647d10f92194bd48c4d933c131f5eb2",
    "title": "山西丈夫化为女子",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "万事反覆那足齿，山西男儿作女子。",
      "朝生暮死不自知，雌伏雄飞定谁是。",
      "谢豹曾闻受朝谒，於菟亦解谈名理。",
      "渭南巾帼不可呼，此曹变化无时无。",
      "只今龌龊不能去，羞向人间唤丈夫。"
    ]
  },
  {
    "id": "e647d10f92194bd400d033dc3ff0ef71",
    "title": "故东郡太守翟义为汉诛莽不胜而死其事甚伟而郡人不知祀之余始请祀于名宦祠为作翟义公歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "东郡太守翟义公，欲嘘炎烬为长虹。",
      "皇天未启赤符子，一寸血作千家红。",
      "汝南殃及枯骨冢，濮阳改筑鲸鲵宫。",
      "中原掩耳宣大诰，偷泪自咏平陵东。",
      "侯王吏民四十万，何面死谒隆准翁。",
      "昆阳雷动虎踪灭，太液波沸蛙声穷。",
      "高庙不请政君罪，云台但书列宿功。",
      "只今魏守祀名绩，俎豆不载何其蒙。",
      "尔曹只知狄司空，近闻依稀田侍中。",
      "世间万事在反掌，成败那得论英雄。",
      "椒浆一洒千古泪，灵旗忽若摇空蒙。",
      "忆昨彭城过廉里，里中老人夸大龚。",
      "汉家九鼎二子在，呜呼岂系桐江风。"
    ]
  },
  {
    "id": "e647d10f92194bd4c9cef634a4ff4908",
    "title": "定州画壁水二堵妙绝天下望之若真水起伏潆洄有浩溔万顷之势州志谓为吴道子画非也寺成在道子后百馀年余歌以畅厥美仍为志解嘲",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "柏林寺中千株柏，蛰月寒虬怒生翼。谁为吸尽西江水，一吐阿兰双素壁。",
      "永夜旋愁牛汉翻，中堂陡见龙门辟。更疑沧海浴日初，不断潇湘带天色。",
      "鸟王睥睨饥欲动，娑竭蜿蜒避无策。惊毫欲卷阿耨枮，醉沈横拖鹫头碧。",
      "怪无兰木为穿进，纵有并刀剪不得。寒声飒飒生清澜，令我三日欲卧观。",
      "借问画者谁，画笔劲似秋鹰抟。无乃孙知微，定非杨契丹。",
      "试披图经读，谓是吴道子。此寺此壁天福始，开元之人人已鬼。",
      "只今何限丹青师，好手吴生那得之。君不见唐朝叶道士，摄魄为写松阳碑。"
    ]
  },
  {
    "id": "e647d10f92194bd4601c7b9d4650c01f",
    "title": "齐河行与于鳞醉别作",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "与君痛饮齐河头，齐河万鱼皆溯游。",
      "十年再回日月照，千古一散乾坤愁。",
      "胸中云梦各争吐，眼底邯郸焉足求。",
      "玉壶未缺如意怒，葡萄欲干凿落忧。",
      "我更起作鸲鹆舞，那得不典鹔鹴裘。",
      "醉时抗手城南路，大陆青苍莽回互。",
      "国风一示延州来，春雪三周华不注。",
      "吴緰郑缟各言好，赵璧秦城总相慕。",
      "路人闻余言自疑，沾沾者谁令人妒。",
      "天下模楷李元礼，江东独步王文度。"
    ]
  },
  {
    "id": "e647d10f92194bd44c5128aa898f26f6",
    "title": "薄暮同诸君游紫云洞",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "手抉藤封踏斜日，窈窕玲珑石为室。",
      "幽泉伏窦涓不枯，半壁嘘云袅难出。",
      "野夫绝叫称大奇，为君痛釂三五卮。",
      "醉即今宵解衣卧，祇畏此中猿鹤疑。"
    ]
  },
  {
    "id": "e647d10f92194bd486f3fb615a2afae8",
    "title": "长星行",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "长星劝汝一杯酒，汝是君王扫愁帚。",
      "若令帝座长不移，此地犹为伏羲有。",
      "茂陵刘郎势绝伦，五十馀年遍采真。",
      "欲觅蓬莱何处是，不如归拥李夫人。"
    ]
  },
  {
    "id": "e647d10f92194bd4570b6be3d48511c3",
    "title": "酹孙太初墓",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "死不必孙与子，生不必父与祖。突作凭陵千古人，依然寂寞一抔土。",
      "道场山阴五十秋，那能华表鹤来游。君看太华莲花掌，应有笙歌在上头。"
    ]
  },
  {
    "id": "e647d10f92194bd438012022be8fc9d4",
    "title": "道场山绝顶望太湖",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "危阁耸层峦，松涛五月寒。太湖十万顷，斜浸碧阑干。",
      "杯中映滵汩，槛外腾超忽。回光竞千鬣，穷岛迫一发。",
      "青天不道向外生，白日如从此间没。三萍渐近三馀皇，便欲呼之泛渺茫。",
      "纵然未入林屋去，且指包山寻故乡。"
    ]
  },
  {
    "id": "e647d10f92194bd437741964f852c4a5",
    "title": "立秋日旅怀为陈人体",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "冉冉彤云送火轮，脉脉银汉写金旻。曲里清商才入破，腕中团羽不成新。",
      "身如合浦初黄叶，心在江东欲紫莼。耐可辞莺友，那能逐雁臣。"
    ]
  },
  {
    "id": "e647d10f92194bd4cda33689dc970f9a",
    "title": "歌行长短句题橘轩卷后",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "昔有苏耽君，丹成不肯去。乞取巴中老龙唾馀核，化作江陵紫霞树。",
      "凿井苏君陂，下通长桑所食之上池。一杯复一叶，千人万人却杖归。",
      "其后八百年，陆翁手种树，乃是翁家郁林太守之所怀。",
      "聊采仙君名，用以颜其斋。翩然渡淮水，不忧此树化为枳。",
      "卖药长安中，携壶汝南市。交州薏苡让功力，魏苑葡萄失颜色。",
      "丹苞琼瓤崖蜜寒，坐令消渴蠲文园。何以报汝披琅玕，云舒锦粲龙虬蟠。",
      "更后百馀年，有孙髯参公。笑谓王子，腐史何庸。木奴千头，以当素封。",
      "宁如宝此卷，洞庭秋霜箧笥中。"
    ]
  },
  {
    "id": "e647d10f92194bd4456e6421dd477d25",
    "title": "赠沈郎歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "阊门昔时花满烟，沈郎落魄美少年。玉壶酩酊春风前，吴宫粉队人三千。",
      "苏张舌底藏婵娟，氍毹月落红泪蔫。鸣鸡不断卢声颠，问着床头无一钱。",
      "酬心未了双龙泉，中年顾景忽自怜。坐使万累空中捐，中丞高斋学士筵。",
      "乌衣诸郎时见牵，秃衫踞坐风翛然。当尊雅语真珠圆，醉时有神醒不传。",
      "兴剧便就东家眠，石湖虎丘花月天。手提鸱夷呼趁船，小景幻就菖蒲笺。",
      "丹青自许前生缘，文君藜羹甘入咽。肯从方朔割彘肩，七尺不受朱门权。",
      "人鸟山宫多酒仙，吾与沈郎俱剩员，不醉且诵逍遥篇。"
    ]
  },
  {
    "id": "e647d10f92194bd4eeae07d261850a5c",
    "title": "题孺山书屋图",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "石田老人富丘壑，湖雨岚烟笔端起。",
      "江南佳丽到不乏，吴兴诸山若个是。",
      "书声杂出飞瀑外，高枕时横白云里。",
      "人云絮酒来南州，此山名孺成千秋。",
      "尚书读书此山头，书成出拄中原天。",
      "归来赪玉围腰圆，冰心不愧南州贤。",
      "出山住山俱偶然，有足肯踏终南颠。"
    ]
  },
  {
    "id": "e647d10f92194bd4a22582a5c9640f76",
    "title": "题怀素千文真迹后",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "秃师少来负书颠，芭蕉万叶凝松烟。",
      "自矜二王无我法，懒与融师称小钱。",
      "邬参军语钗股折，张长史笔惊沙翩。",
      "夏云漏雨各自态，寒猿渴骥俱奔泉。",
      "垂一千年龙剑出，过八百字骊珠圆。",
      "毋论貂尾贵难续，即赏虎贲神不全。",
      "戈法宛然自堪辩，司空纵似亦可怜。",
      "紫微初入六一舫，彩霞再堕剡溪船。",
      "河南哀册右军札，白虹三缕腾奎躔。",
      "墨池馀债倘未了，伴汝游戏终残年。"
    ]
  },
  {
    "id": "e647d10f92194bd4e64dae290777353f",
    "title": "岁暮行送周公瑕应聘北上",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "岁云暮矣霜风昃，周子东装问江北。阊门羔雁俄已群，蓟台骅骝歘生色。",
      "碣石天高别筑宫，平津月照新虚席。即辞太傅先奏记，又道司空勤见辟。",
      "兔苑留裁上客赋，鸿都待洒中郎墨。自吴词客推彭年，周子声价相后先。",
      "中原骤得王李法，秀句欲柱东南天。子墨客卿晚来贵，白云先生神与传。",
      "吴兴练裙残半幅，蕺山羽扇争百钱。鸡林虽买舍人句，狗监不荐赀郎篇。",
      "以兹卧病桃花坞，苜蓿潇潇映环堵。只字能飞鸿雁外，六尺居然蛙黾伍。",
      "时来莫采南山薇，吾乡故事知者稀。君不见先朝白首文供奉，小入蓬壶旋拂衣。"
    ]
  },
  {
    "id": "e647d10f92194bd42927e9c23da4c620",
    "title": "吴虎臣谒予兄弟吴门将北访于鳞且云欲与汪中丞伯玉共建维摩精舍赋此赠别兼用示嘲",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "吴郎嗜酒好诗雅成癖，千金散尽家四壁。巷讥室谪了不关，瞪眼模糊向天白。",
      "自云得尚汪中丞，所愿更识历下生。王家兄弟亦不恶，四子者片语足定千秋名。",
      "以兹杖策来吴会，拟踏天门望沧海。白雪呼来片片寒，青春醉后堂堂在。",
      "中丞晚节师维摩，一宅施为窣堵波。吴也自称大檀越，其若囊中羞涩何。",
      "顾余亦有王珣宅，为君布金不盈尺。莫以庄严愿未酬，莲华会上低眉色。"
    ]
  },
  {
    "id": "e647d10f92194bd4e085283b8b1e9eee",
    "title": "普晦去吏为道人为伯玉中丞募建肇林精舍值岁俭鲜应予辞晋臬未上聊出馀俸助之走笔短歌以赠",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "我欲效法施，本来无一法。我欲效财施，匹如病阿育，一颇梨果作檀越。",
      "汝今辞吏我辞官，芒鞋共踏春山寒。化城原在中天里，始信娑婆着脚难。"
    ]
  },
  {
    "id": "e647d10f92194bd40c33e71ee4b02ed6",
    "title": "吴门钱叔宝为吉安龙君作春江图予为作歌题赠",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "东风吹花绘吉州，江学城头吉字流。",
      "凤凰岭上挂飞瀑，片片并入桃花湫。",
      "春雷唤龙龙欲起，吸雾腾波几千里。",
      "明月犹衔颔下胡，蒸云却化鳞中水。",
      "东游扬子转入吴，洞庭君起钱唐趋。",
      "已看峥嵘露腾踔，岂少润泽回焦枯。",
      "钱郎画君在阿堵，点着君应便飞去。",
      "曲江红杏红刺天，是君为天行雨处。"
    ]
  },
  {
    "id": "e647d10f92194bd403d5483aba948577",
    "title": "大中丞济南谷公家近沧海因署别号见志寻圣聪简眷开府吴越东南诸海复在四履故吏王生尝辱公国士之知乃属吴人钱叔宝为图而歌之",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "海为百谷王，苍然带燕齐。烛龙张眸七曜夺，巨鳌頫首三山低。",
      "回风叠浪恒萧瑟，错落珠玑闪蛟室。蜃气晴嘘析木云，鸡声夜唤扶桑日。",
      "万古长容天地输，九秋不动鱼龙都。明公弱冠傍海屋，已下铁网钩珊瑚。",
      "偶得浮槎名贯月，直泛银河叩星阙。帝女坛前五白茅，天公诏底双黄钺。",
      "可但宗悫乘长风，东南自此戍烟空。三千犀毗水组练，五百鱼丽云艨艟。",
      "昨者明州大计吏，楼船捧觞伏波跽。已传淮水缚长鲸，复道越裳来白雉。",
      "如逢召写汉麒麟，中国须归有圣人。借问谁谋渤海对，王生元是一波臣。"
    ]
  },
  {
    "id": "e647d10f92194bd44a35acb767eda89f",
    "title": "休承在湖学以此十五帧见寄潇洒冲澹故不易及因题其后而藏之",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "湘笈秋山开，剡藤墨龙舞。得君十五纸，可敌城十五。",
      "当其适意时，笔所未到意已酬。问谁图者复谁氏，十载重睹文湖州。"
    ]
  },
  {
    "id": "e647d10f92194bd4f585a9a85f67953a",
    "title": "临江二王帖歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "右军正行妙入神，大令破体皆天真。",
      "墨池一派流不断，万古谁步琅琊尘。",
      "兰亭之胤何纷纷，片纸几尽江南珉。",
      "只今诸帖重淳化，奚家墨沈犹如新。",
      "李怀琳手王着眼，珷玞遂混连城珍。",
      "临江选石最精绝，二王以外知无人。",
      "麝煤轻拂薄蝉翅，苔文细晕生鱼鳞。",
      "高帝子孙尽隆准，坐使重儓那得伸。",
      "宝船再堕野人手，贫里于今知不贫。",
      "牙签玉轴小贞观，雄飞雌逐家延津。",
      "明窗响拓日再过，纵拙肯作平原筋。"
    ]
  },
  {
    "id": "e647d10f92194bd4e961bf8f902840b3",
    "title": "定武兰亭真本歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "髭龙蜕骨咸阳陌，玉匣千秋閟神迹。",
      "天怜墨派不欲湮，为扫中山一片石。",
      "乐论黄庭总非故，褚临冯拓知难敌。",
      "隆准虽称高帝裔，赤符自许真人获。",
      "面面看来俱是态，头头勘罢无凡格。",
      "似从天骨见风流，小展骥群争辟易。",
      "世人耳观论肥瘦，飞燕阿环俱国色。",
      "一字能开八法先，分身立作诸家式。",
      "陈家老叟似北禅，赵吴兴乞不可得。",
      "几三百年落余手，更数千本谁其匹。",
      "玉躞金题岂增贵，连城照乘难为直。",
      "野夫黯澹一办香，相携去访山阴宅。"
    ]
  },
  {
    "id": "e647d10f92194bd46087a1a2a198fa48",
    "title": "经封丘记故尉高适诗有作",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "我行长夏之封丘，红尘罨汗汗不流。",
      "东邻苦酒苦于药，西舍浊醪浊似油。",
      "马头黄绶令勿跪，恐有当时高蜀州。",
      "拜迎官长亦细事，鞭挞黎庶将何求。",
      "一官大小各有味，不置齿舌应即休。",
      "诸君异日但北首，看我归骑凌清秋。"
    ]
  },
  {
    "id": "e647d10f92194bd4ac83685fcd8a5b7e",
    "title": "过长平作长平行",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "世间怪事那有此，四十万人同日死。白骨高于太行雪，血飞迸作汾流紫。",
      "锐头竖子何足云，汝曹自死平原君。乌鸦饱宿鬼车痛，至今此地多愁云。",
      "耕农往往夸遗迹，战镞千年土花碧。即令方朔浇岂散，总有巫咸招不得。",
      "君不见新安一夜秦人愁，二十万鬼声啾啾。郭开卖赵赵高出，秦玺也送东诸侯。"
    ]
  },
  {
    "id": "e647d10f92194bd4466110998d0ad1c5",
    "title": "张幼于惠临洮赐砚歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "蒙将军扫中山敌，归向临洮斫地脉。刓出坚珉三尺碧，祖龙爪端五花黑。",
      "一时漆合毛颖交，千古泓开墨君宅。临洮金人血中土，天画此石归沙碛。",
      "歙州龙尾近足致，端溪鹆眼新堪惜。淳熙主人眷西顾，玉堂昼草平番檄。",
      "中涓但睹天颜喜，学士惊传百朋锡。小击疑闻泗滨磬，捧来似剖蓝田璧。",
      "宸章姓字刻琬琰，烟霞不散乌皮席。后四百年竟谁在，楚人弃弓楚人得。",
      "张生豁达烟过眼，王子贪馋咽生液。呜呼右军风字世不见，令我青箱久无色。",
      "珍重题诗一报张，夙生或结词林识。"
    ]
  },
  {
    "id": "e647d10f92194bd4d89e16a2491a9085",
    "title": "高克明溪山雪霁图歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "丹青笔长意苦短，帝遣营丘写清远。",
      "范宽老死克明在，与乞天公旧时腕。",
      "三绝亲教圣人赞，七尺不吓侏儒饭。",
      "玉堂供奉寒葳蕤，瑶花片片堕瑶池。",
      "朝回小阁昼拄笏，却忆溪山初霁时。",
      "羲和鞭轮逐滕六，飘瞥嵯峨压茅屋。",
      "摆脱千枝万枝白，洗出三峰五峰绿。",
      "阴崖犹冒太古絮，阳壑争倾片时玉。",
      "枯槎顶秃瘦骨愁，小艇不蔽风飕飗。",
      "长年袖手唤不起，疑是兴阑王子猷。",
      "狐帽蒙头看山坐，榾柮煨垆酒权大。",
      "纵无灞陵驴背诗，肯作长安被中饿。",
      "乾坤舄奕扬清辉，万象贾勇精神飞。",
      "兴来毛颖纵横出，一点一缀皆天机。",
      "欲知真宰愁绝处，此翁盘礴初解衣。",
      "吾家爱弟饶画癖，购得图看三叹息。",
      "毋论骨格超马夏，胜代何人办焦墨。",
      "虚堂把玩六月寒，指端秀色来眉端。",
      "便欲移家此中住，遍踏琼瑶天地残。"
    ]
  },
  {
    "id": "e647d10f92194bd4a6d641f0d7c6583d",
    "title": "题王晋卿烟江叠嶂图苏子瞻歌后仍用苏韵",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "千涛跃江千叠山，晴烟笼山山吐烟。与君拄笏聊骋望，但见一气长苍然。",
      "细看云腰出矮屋，复有木末奔寒泉。渔网迎阳罥小港，布帆吹籁弥平川。",
      "王家禁脔得此景，骨格迥出荆关前。胸中八九小云梦，笔底万顷沧浪天。",
      "眉山学士高兴发，秀句欲夺春江妍。以兹不爱玉堂美，去买阳羡山中田。",
      "此图此歌有神护，小住人间四百年。摩挲绢素开黯淡，飞舞醉墨藏便娟。",
      "卧游斋头一展看，恍若身对湘巫眠。鼎湖髯挂都尉去，学士亦作芙蓉城内仙。",
      "邹阳后身薄自晓，舍我谁结三生缘。呜呼江烟幻灭在俄顷，万古不废王苏篇。"
    ]
  },
  {
    "id": "e647d10f92194bd4dc469e8c653bb558",
    "title": "黄山歌题叔宝画赠新安吴孝父",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "吴生方袍白纶巾，顾我自谓黄山人。彭城钱榖画绝伦，复与黄山传其神。",
      "此山虽小据地脊，根压天目排秋旻。三十六峰玉突兀，千一百仞金嶙峋。",
      "广成授丹轩辕炼，至今草木含阳春。病夫投袂见起色，拟踏青鞋寻隐沦。",
      "人言吴生不复此山住，大艑峨舸五湖水。前者长干一醉归，橐装尽付金陵子。",
      "已同嘉宾令财尽，复慕琅琊为情死。真州桥边酒似油，长卿去逐文君游。",
      "壁立犹存上林赋，衣单不典鹔鹴裘。此山猿鹤夜啼怨，其若吴生方掉头。",
      "呜呼人间奇事不易述，宗生欲挟众山归，吴生欲挟黄山出。",
      "男儿有心复有足，安能兀兀穷岩守苓术。要使兹山长属君，吾歌与榖丹青笔。"
    ]
  },
  {
    "id": "e647d10f92194bd4226195f80a4e1f5b",
    "title": "戏题钱叔宝临钟馗移居图",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "开元宫中鬼称母，丞相中丞恣为蛊。帝遣钟君嗣黄父，逐鬼无功谪荒土。",
      "山阿被萝者谁姥，携雏橐装横周路。髑髅啾啾泣相语，夜半应烦老桑煮。",
      "钟君好往一返顾，木客跳梁山魈舞。君不吾留稍安堵，与君传神叔宝甫，异日相逢莫相苦。"
    ]
  },
  {
    "id": "e647d10f92194bd4ec9f60e85da0fa05",
    "title": "楚游歌赠顾季狂",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "季狂两脚健于鹘，踏遍中原头未雪。归来细君席尚冷，揖予又作青山别。",
      "人生好游可柰何，洞庭潇湘秋欲波。秋风萧萧楚游子，若为楚舞吾楚歌。",
      "峨舸大艑向荆州，铜鞮女儿踏不休。宜城酒满三百斛，烂醉来登黄鹤楼。",
      "君莫问鹦鹉洲，滔天白浪谁能识。君莫问太傅宅，过头青草无遗迹。",
      "武陵桃花纵自春，其人往往多沈沦。羊家开府汝府主，有足那令驱避秦。",
      "兰台大王风，倏忽无定向。巫峡神女云，却堕沧波上。",
      "唯有衡岳赤，帝主祝融峰，太岳黑，帝主真武宫。呼吸神爽与天通，頫视尘世如蠛蠓。",
      "季狂子，遨游二帝间，其乐不可言。手持绿玉杖，夜叩黄金门。",
      "称渴求沆瀣，跪翻洗头盆。顾扫石壁，淋漓墨汁。搏弄元化，真宰为泣。",
      "季狂子，闻汝昔时游武夷，青鞋皂帽浓髭眉。醉骂紫阳师，尽挥橐中赀。",
      "众谓鹤背公，或云狐父儿。季狂子，丈夫踪迹毋太奇，太奇往往来人疑。",
      "何如还家共父老，看放黄犊春郊耔。"
    ]
  },
  {
    "id": "e647d10f92194bd439524b178c8ffd20",
    "title": "钱叔宝过余作浅色溪山深秀图长卷一时诸君皆有题咏居两月叔宝复作水墨一卷见遗且云平生能事尽此矣展览不胜穷儿之喜手笔此歌以谢",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "钱翁五月踞余席，丈八桑皮写秋色。顿使窗头开翠微，复令箧里流缥碧。",
      "归家逸兴殊未已，更泼苔文几番纸。摆脱骊黄见神骏，洗尽铅华出西子。",
      "野夫那得不破颜，此身如坐清泠间。未损嘉宾一日橐，买尽沃洲千万山。",
      "吴中好事家相属，得陇何人堪望蜀。断无双月映连城，或可昆冈矜片玉。",
      "君不见先朝沈启南，胜国黄公望。丹青一派流至今，前辈风神说犹王。",
      "钱翁钱翁好自爱，野夫欲作祗园障。"
    ]
  },
  {
    "id": "e647d10f92194bd49265d2ea4a867c19",
    "title": "沈启南春山欲雨图歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "千山坐失千巃嵷，似是帝遣云君封。",
      "巫鬟不辨青婀■，华掌难扑金芙蓉。",
      "已应羲驭走骄日，或有雷门呼蛰龙。",
      "天阊元气漏不断，倏忽絪缊二仪满。",
      "远看陇树春欲无，近即庭花暝差缓。",
      "村村麦苗俱望幸，川川鱼子希休浣。",
      "欲雨不雨春山姿，欲吐未吐胸之奇。",
      "指端已觉气出没，眼底尚郁天淋漓。",
      "丹青洗尽太素显，仿佛乾坤垂辟时。",
      "谁为展助虚堂色，恍有蛟螭蟠四壁。",
      "摩挲纸素若未干，矫首长空俄泼墨。",
      "野夫抱膝一沉吟，襄阳耕云云正深。",
      "亦知大旱为霖在，终是南山隐雾心。"
    ]
  },
  {
    "id": "e647d10f92194bd4e6616fc0f8e49b0e",
    "title": "殷司马平广西寇歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "殷公文武邦之桢，不学渊源空有名。",
      "一岁再迁中执法，兼提六管岭南兵。",
      "如云鹅鹳排千舰，五色神羊映百城。",
      "征南将军不穿札，渡泸相公单白帢。",
      "军声雷动细柳营，杀气霜凋大藤峡。",
      "任是蛮烟开羽扇，还留汉雨浇金甲。",
      "狼兵锦韝绣蝥弧，夺得生徭换酒沽。",
      "早知不杀称神武，悔自跳踉作后夫。",
      "处处春田催布谷，朝朝列肆唤提壶。",
      "千秋获嘉县重睹，伏波不得骄铜柱。",
      "漓水滩和铙吹声，郁林花满旌旗路。",
      "遥望苍梧云正苍，是公功成勒铭处。"
    ]
  },
  {
    "id": "e647d10f92194bd4219bb8dab14fb12e",
    "title": "题萱寿太医邢生母",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "橘井汲后绿，杏林种时红。北萱复何忧，年年领春风。",
      "珊瑚作枝叶作玉，海人添筹出海屋。八千遐算应已知，生儿自是邢和璞。"
    ]
  },
  {
    "id": "e647d10f92194bd4bc05403bef27ba1f",
    "title": "赠李生言恭",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "清扬少年美琼玖，盘躄风流眼前有。岂独生能读父书，吾辈新篇不离口。",
      "自言于世无所谋，能工五言穷亦休。近来此物太憔悴，汝不见五马秃尽吴高州。"
    ]
  },
  {
    "id": "e647d10f92194bd47dcbf3c079fdaf2c",
    "title": "赵松雪重江叠嶂图歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "昔登江上山，颇爱江上句。天际识归舟，云中辨烟树。",
      "长风不起渔歌闲，大鹄小凫争往还。坐身突兀峭茜表，着眼莽苍熹微间。",
      "归来举头触四壁，但觉膏肓有泉石。谁洗丹青开墨素，令我苍翠流裀席。",
      "摩挲旧游亦如此，仿佛烟霞指端起。山凹那当别有云，天低不辨谁为水。",
      "吴兴王孙妙自知，不讳前身为画师。直将平远苕霅趣，写出滉瀁金焦奇。",
      "老夫手挈卢敖杖，更办鸱夷五湖舫。欲作寰中汗漫游，即披此卷神先往。"
    ]
  },
  {
    "id": "e647d10f92194bd4ec3adc033b6db1cd",
    "title": "董村小隐歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "丈人卜筑董家村，村中风物宛可论。董家犹称孝子里，丈人别作素侯门。",
      "门前草没车马迹，邻父虽过不争席。数枝慈竹溪上青，二月墙头杏花白。",
      "蚕子欲帖千芳齐，习习春风生杖藜。人如畏垒无惊辙，业学尸乡不养鸡。",
      "有田七百但种秫，酿得新醪如刺蜜。榖在何须用虎防，杏成任自从人乞。",
      "有子策奏天人奇，回头却笑昌黎诗。男儿遇酒即快饮，人不识，安用天公知。"
    ]
  },
  {
    "id": "e647d10f92194bd4cc0c1c3353d12951",
    "title": "吴孺子游人间仅一瓢后破书此慰之",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "吴郎手携长生瓢，自云巢许同消摇。",
      "偶然洗颍瓢破碎，赤手向余不得骄。",
      "男儿有身差足慰，况乃生无向平累。",
      "揖予竟作汝南游，别有壶中贮天地。"
    ]
  },
  {
    "id": "e647d10f92194bd4364967b2afd982eb",
    "title": "题大石联句卷后",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "吴中大石一片石，岝崿穹窿俱辟易。",
      "芙蓉夕照千丈红，明镜朝吞五湖碧。",
      "学士词场老供奉，四子讲德皆其匹。",
      "苦吟石鼎听蝇似，豪气城南斗鸡敌。",
      "欲将八百骊珠颗，夺取三千龙剑色。",
      "李甡太仆北海后，此书谓得兰亭脉。",
      "题押人人满骞亚，褒评字字袁昂直。",
      "钱郎画手真自好，三尺生绡拔山力。",
      "已令中郎见典刑，不作无盐难饰画。",
      "问谁购者复谁氏，凌君夙抱临池癖。",
      "掣得吴兴白练裙，换来昙壤黄庭迹。",
      "我歌此卷一相赠，前辈风流宛如识。",
      "若到君乡莫轻展，恐压岘山游不得。"
    ]
  },
  {
    "id": "e647d10f92194bd45711bb880dbe70e1",
    "title": "歌赠程孟孺",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "程郎少年雅好奇，万事不得胜临池。",
      "指端虹霓出钟鼎，眼底屃赑腾虬螭。",
      "有时屈笔作小隶，荐季直表麻姑祠。",
      "东游吴会访八法，祝文逝矣不可追。",
      "担夫争道大娘舞，屋雨痕漏夏云垂。",
      "此曹端岂为书出，一触万解吾真师。",
      "小舒大密有奇际，内擪外拓无专规。",
      "老夫强作解事语，腕中有鬼奚以为。",
      "程郎书成复自疑，世途往往轻毛锥。",
      "纵然投笔要尔去，倘写百尺燕然碑。"
    ]
  },
  {
    "id": "e647d10f92194bd47219d7c66dc97221",
    "title": "崌崃歌题画赠张中丞肖甫",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "帝遣鸿蒙奠西极，擘作崌崃两拳石。",
      "南含女几万叠青，下注岷江双练白。",
      "峰顶平悬日月观，泉端对写烟霞色。",
      "严道之阳绝紫金，勾檷以往无白璧。",
      "岂谓扶舆歇灵秀，固知真宰钟词伯。",
      "中丞昔时此中居，羚㚟为友龙蛇俱。",
      "空庭种药成书带，大鸟衔鳣非䲀鱼。",
      "铭就孟阳输剑阁，赋成得意荐相如。",
      "南山猿呼北山鹤，九折驱车亦不恶。",
      "二华星窥一帐褰，三江雪喷千帆落。",
      "宾从如云拥朝暮，旌旗合遝横寥廓。",
      "犹自踟蹰思锦乡，莼鲈乍发步兵狂。",
      "东吴王孙画岝崿，西蜀公子神飞扬。",
      "初疑笔作蛾眉妩，便欲身依白帝傍。",
      "野夫为挽中丞住，不作中丞意中句。",
      "文成赤松事已远，壮武青萍喜初遇。",
      "况乃潘舆处处安，何烦却返王阳驭。"
    ]
  },
  {
    "id": "e647d10f92194bd4047ecabc132aae62",
    "title": "石公山观日没月出歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "我登石公山，其颠据湖心。东西两轮对出没，东轮黄金西紫金。",
      "紫轮冉冉破天碧，羲和鞭挥六螭息。霞使云君俨犹扈，金支翠旗光艴奕。",
      "少选东轮际空起，万顷冲波波欲靡。稍出为钩渐为玦，馀光如练俄如绮。",
      "狂夫举觞觞不空，时有五彩行其中。半岭初收火齐镜，千家仍浸水晶宫。",
      "笑谓此两轮，中藏赤乌白兔，搏弄千古万古。今夕落吾手，匹如宜僚能使丸上复丸下。",
      "此湖自称等溟渤，往往双眸际穷发。那知若木与扶桑，只在三吴一杯阔。",
      "若论邹衍大九州，更有诸天千日月。六合之外多可疑，君但快饮莫少稽。",
      "侧耳徐听鸣天鸡，西轮欲东东亦西。"
    ]
  },
  {
    "id": "e647d10f92194bd4d2e7913ae0accd63",
    "title": "泛湖风浪小横嘲诸同游者",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "包山老人出山早，老去忘却包山道。",
      "曹子须髯枉如戟，瞥见湖波惊欲倒。",
      "乌衣从季酒不停，少停一卮面即青。",
      "张郎画手空自好，闭眼不敢酬山灵。",
      "李生北客黄少年，倚醉强作东风颠。",
      "谩道洮阳能破浪，从它安石也回船。",
      "野夫翛然神独往，吾弟酣歌气逾爽。",
      "但使人间无二王，何人狎作五湖长。"
    ]
  },
  {
    "id": "e647d10f92194bd48b116cb3e1cf05db",
    "title": "此翁篇再赠陆丈",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "此翁杯勺不近口，种得秫田都酿酒。",
      "此翁杜门时避席，每留王生竟日夕。",
      "咄嗟水陆俄满筵，罢饮萧条仍立壁。",
      "自矜画理妙通神，肯挂侯门壁上尘。",
      "青山到处身为主，黄菊开时家不贫。",
      "王生夙缘真自好，携翁画归还醉饱。",
      "为问支硎地有无，买田筑室将从老。"
    ]
  },
  {
    "id": "e647d10f92194bd4bb09e960a873619c",
    "title": "况子行答吉甫参政",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "况子高眠药湖干，九日散发一日冠。眼前浮云富贵薄，笔底白雪交游寒。",
      "二千里外飞尺素，十八年前论寸丹。男儿意气当如此，区区得失那足齿。",
      "纵令骂坐灌将军，岂有酖人羊叔子。世上流言穷自定，吾徒傲骨生难已。",
      "君不能扬舲下建康，我不能张帆上豫章。长江浮沉恨书驿，落月梦醒愁空梁。",
      "豫章宗人贫孟尝，余生少贵输柴桑。大儿文举小德祖，野鹜可似家鸡长。",
      "君知犯斗双龙剑，元是吴工冶后霜。"
    ]
  },
  {
    "id": "e647d10f92194bd4eb238b6a94c7ac2e",
    "title": "柳公权行书禊诗后序卷",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "永和一叙笔神绝，遗刻居然走千古。兴公文是掷地声，安石诗为碎金语。",
      "群贤尔时气争王，那应零落同尘土。绢素风神出豪鸷，柳家新样畴能睹。",
      "锋距宁登由也堂，委蛇耻效邯郸步。呜呼开元以还骨格变，诚悬亦是书中虎。",
      "不辞倾橐为买将，欲傍墨池追定武。君不见鲁男子矻矻可畏哉，自云善学君之祖。"
    ]
  },
  {
    "id": "e647d10f92194bd45108ce8b157ea017",
    "title": "孙郎行赠云梦山人斯亿",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "孙郎状如紫石棱，虎头传神谢不能。衿裾潦倒颇自厌，瓦砾往往从人憎。",
      "胸中一寸贮全楚，下笔纵横破万古。白雪寒从郢里偏，雄风高向兰台吐。",
      "乌纶折角屐齿倾，入门小儿呼自惊。少选长歌出其袖，虹霓缭绕天峥嵘。",
      "若道孙郎不好名，何得千里寻王生。若道孙郎好名者，何不北走长安城。",
      "男儿有眼岂在面，世途耳观那足羡，眼中之人君自见。"
    ]
  },
  {
    "id": "e647d10f92194bd44fc0e14ba77775d2",
    "title": "白石翁画赠吴文定山水歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "君不见白石翁，墨花破万纸，散落世眼中。其间方寸地，贮一太史公。",
      "是时太史称吴侬，三载磊块蟠翁胸。太史趣朝天，青雀凌春风。",
      "有泪不作李都尉，有赋不拟江文通。直将三寸管、五丈素，写出江南千峰与万峰。",
      "尽收蜀锦囊，压倒太史之奚僮。绝壁直上高穹窿，呼吸似足开天聪。",
      "忽复下坠数千尺，俯身欲入鼋鼍宫。意者径路绝，乃有云霞封。",
      "万古不尽流，洗出玉玲珑。侧耳将听之，疑是缣素间，迸作群靊霳。",
      "长飙无形，百草庬茸。列缺崩崖，吐出怪松。历乱羽葆，屈蟠虬龙。",
      "将崩未崩石似舞，欲断不断桥飞虹。乃有词客酒人，樵青钓童。",
      "或骑蹇驴，或驾轻舼。或蹑䗶屐，或策短筇。高者穿木，末若蜚鸿。",
      "下者蹒跚，勃窣如孤豵。两仪不能主，乍辟而乍蒙。",
      "二曜不定光，倏西而倏东。木栈与鸟争道，人家拟鹊开窗。",
      "渐穷至杳霭，但有去路无来踪。犹云纸尽意未尽，乱石拳点波汹汹。",
      "真宰泣诉神无功，太史不能长将向天去，流落人间成楚弓。",
      "翁亦召主城芙蓉，但令居士缃几上，秀色欲滴青蒙蒙。",
      "击节董源，陨涕关仝，笔底一扫倾宗工。沈翁豪翰何其雄，呜呼隆准之孙岂必隆。"
    ]
  },
  {
    "id": "e647d10f92194bd4e93e52bdb70d2d3a",
    "title": "将抵浔阳戏作短歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "逾月不啖东家猪，又不及买武昌鱼。橐中乾菜配浊酒，日日看山还读书。",
      "男儿三十兴阑悬赤芾，及至之官垂五十。欲辞白发头不能，纵脱青衫泪堪湿。",
      "为龙为蛇心自知，呼牛呼马那敢辞。有书且作老博士，得酒便唤高阳儿。"
    ]
  },
  {
    "id": "e647d10f92194bd46871d51a863301ef",
    "title": "庐顶放歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "匡续先生几千载，周颠仙人安在哉。",
      "闻声便唤竹林寺，见影顿筑文殊台。",
      "浮云四起忽无地，举足步步愁莓苔。",
      "吴越应从下方出，岷峨别向西天开。",
      "拟呼圣灯照迷去，更借铁船凌汉回。",
      "山僧一笑挽我袖，何如且住倾三杯。"
    ]
  },
  {
    "id": "e647d10f92194bd426f39fe7504ed793",
    "title": "城西书屋歌为赵中丞良弼",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "使君不能诛茅汝水滨，又不欲踏汝宁尘。以兹但筑城西屋，买断桃花三月春。",
      "使君读书破万卷，一上公车成鹗荐。毋论猿鹤怨后心，纵有云山梦时面。",
      "即今休沐暂为欢，里人恐惊獬廌冠。西门令尹过从易，东郭先生杖履难。",
      "王子一为歌书舍，更遣钱郎与君画。展罢烟霞四面生，歌成飞瀑南窗挂。",
      "使君百邑上头居，天子时时赐玺书。但到会心聊一看，何须不食武昌鱼。"
    ]
  },
  {
    "id": "e647d10f92194bd46fb2458fd43ae8a1",
    "title": "题孟里图寿尤母",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "尤郎颊铁虬髯红，矫如峄阳霜下松。",
      "手携客图孟家里，归寿阿母觞春风。",
      "孟母三迁去其故，尤母却守先人宫。",
      "啖子不必东家猪，食亲不必兼鱼熊。",
      "义方但就养志好，圭荜也自春风中。"
    ]
  },
  {
    "id": "e647d10f92194bd4cc21ce9954cc8e46",
    "title": "题赵承旨陶令像鲜于太常归去来辞赠致政太宰杨公",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "陶令生平兴萧瑟，到官毋过八十日。",
      "五株杨柳胜栽花，百亩公田都种秫。",
      "拂袖长歌归去篇，舁篮岂是膏肓疾。",
      "世事从他三复四，生儿任昧六与七。",
      "却怪渠祖长沙公，婆娑八十讳称翁。",
      "即论运甓铃阁底，何似抱瓮春畦中。",
      "孤剑雄扶江左日，一丝高挽义熙风。",
      "忘年自识将军意，易姓方怜处士忠。",
      "千载从人论行止，谁似关西杨伯起。",
      "力在寸心输社稷，功成馀事施山水。",
      "未老能抛太尉章，得归即号柴桑里。",
      "五男却是五麒麟，海内俱称万石君。",
      "今去山中看宰相，由来平地有仙人。",
      "吴兴才子工写真，渔阳老手书绝伦。",
      "风流一代不可即，翰墨万古恒如新。",
      "我题此图见微向，须从迹外探心赏。",
      "长沙太迟彭泽速，君臣道尽公当往。"
    ]
  },
  {
    "id": "e647d10f92194bd41f24aa8ac51346eb",
    "title": "淮北吟",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "二月忽破三月来，淮南尚可淮北去。",
      "欲借春光寄胆瓶，着花不见沙边树。",
      "酒杯即防儿辈狎，物色难遣吾诗遇。",
      "似应官职解相趁，其柰年光留不住。",
      "婆娑老态时一生，蓄育闲愁日千绪。",
      "江左莺花了何限，大抵英雄回首处。"
    ]
  },
  {
    "id": "e647d10f92194bd45e3ef1827b667972",
    "title": "甲戌春暮再入都憩善果寺逢杏花作",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "东风吹车入精兰，晨钟数杵鸡声残。庞眉老僧来揖客，慈云殢春春未阑。",
      "墙东杏花一树白于霰，时有流莺啄花片。我自惊逢今日花，花应不记当年面。",
      "莫言花落不如人，人老能如花更春。唯有江头探花使，只今还作踏花身。",
      "流莺欲答忽飞去，恍忽如歌旧游句。但使新丰酒价平，老夫得住聊须住。"
    ]
  },
  {
    "id": "e647d10f92194bd411ef90cdfcaf3037",
    "title": "王太夫人七帙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "王家琅玕一何众，大母春云箨中种。",
      "八子俱为荀氏龙，诸孙三见河东凤。",
      "是时太仆归其乡，舞衫尽出宫罗装。",
      "琅琊酿泉春正美，好奉潘舆万岁觞。"
    ]
  },
  {
    "id": "e647d10f92194bd439a6a844a094a995",
    "title": "赵承旨天闲五马图歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "吾闻天子之乘有六马，五马无乃诸王侯。飞黄一骨立天仗，兹白廿足闲清秋。",
      "有金不敢将络头，奚官屏立气致柔。玉毫如霜落劲刷，俶傥暂摄归优游。",
      "银槽苜蓿露不收，绿波溢吻芬锦韝。悬蚕齿戛快自酬，宛如双虹籋云浮。",
      "功成身贵人不知，奉车骖乘白玉墀。君王纵复日三顾，此足敢忘追咸池。",
      "吴兴学士曹韩师，写出蹀躞千金姿。得非饮至平南时，数百万匹皆权奇。",
      "呜呼渥洼之种悲不悲，真龙却走阴山垂。"
    ]
  },
  {
    "id": "e647d10f92194bd412711b5c5d140b59",
    "title": "沈翁归自给谏叠石为二山居之后卒而其子参议君颜其斋曰存石志不忘也王子为作歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "沈翁昔日补天炼五色，天漏纵横完不得。且从河汉觅支机，肯向陵阳泣含璧。",
      "一拳气夺二华青，双岭寒分洞庭碧。似压郁林太守归，况负奇章相公癖。",
      "翁今已矣石尚存，内史不忝翁家门。尊者衣冠拜称丈，馀者罗列皆儿孙。",
      "肃然乞我一诗去，欲披薜网穿云根。呜呼漱何必孙荆齿，冷何必夏统肠。",
      "渴何必王烈髓，饥何必鲍靓粮。若翁有官不终日，男子立骨须坚强，嵜嵚磊砢俱无妨。"
    ]
  },
  {
    "id": "e647d10f92194bd40b06fbd0ac48c49c",
    "title": "得魏懋权书却作歌呼之",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "戊辰十月赠汝诗，忽汝诗名加我大。每争赵璧辄光彩，及博燕金多坎坷。",
      "蹉跎国士心内私，卤莽时人眼前过。汝弟何由玉刻名，汝书空自珠生唾。",
      "六月挑灯启椷读，清霜片片灯前堕。男儿得意失意在一时，蜥蜴行冰应龙卧。",
      "老夫中岁罢膏沐，晚得承恩发如剉。兰陵美酒鹦鹉卮，将汝愁来为汝破。"
    ]
  },
  {
    "id": "e647d10f92194bd44894dbdc452c635e",
    "title": "史锦衣李勋卫邀饮显灵宫分体",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "缇帅不踏金吾门，子侯不爱平阳勋。",
      "丰城巷西买山色，日有山人来论文。",
      "其北琳宫创先代，深林往往栖白云。",
      "道流颇类陆修静，有酒肯避陶徵君。",
      "二侯飞骑四呼召，河朔故事君不闻。",
      "冰弦再鼓动秋气，银烛数行催夕曛。",
      "老夫华发忝祭酒，醉客朱眼同参军。",
      "窗前系柳紫茸辔，砚底飞华白练裙。",
      "黄冠手捧帝宸翰，仿佛五色烟絪缊。",
      "茂陵玉碗亦自出，乐通金印何足云。",
      "桑田已解沧海变，华胥倘道糟丘分。",
      "明朝折简但致我，得醉何必皆同群。"
    ]
  },
  {
    "id": "e647d10f92194bd4c17e0c9a356a65ec",
    "title": "题白雪山房赠李勋卫言恭",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "凉公驱卒入蔡州，白旄寒压银兜鍪。有孙不写云台色，却写吾家王子猷。",
      "去年夜半燕中曙，天花散入临淮署。酒畔何山是玉山，窗前几树真璚树。",
      "主人鹤氅芙蓉巾，亭亭姑射仙丰神。寸丝立起洛阳卧，片语能开郢里春。",
      "王生迩来罢山水，为君冰弦重绕指。君莫问白雪楼、鲍山址，楼中之人人亦李，君歌撒盐差可拟。"
    ]
  },
  {
    "id": "e647d10f92194bd4db24c9b35e216470",
    "title": "莫云卿以词翰妙天下一日而名动京师三事以降莫不折行愿交临轩之对策名第一寻用郭有道例入太学别余东归谓余勿以口吻笔札事人且如谢瀹之指口也感慨之馀聊成短歌为赠",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "男儿功名在十指，只字能倾洛阳纸。",
      "除他丞相断扫门，若个公卿不倒屣。",
      "共道临轩第一人，蹇驴依旧踏风尘。",
      "自从元礼仙舟后，处处诸生折角巾。",
      "惟君与余交最厚，临别傀俄指余口。",
      "归去还穷禹穴书，丈人但进新丰酒。"
    ]
  },
  {
    "id": "e647d10f92194bd43265b679a28877c2",
    "title": "题望云遥祝卷为袁进士母",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "君不肯学袁夏甫，行年四十一环堵。",
      "有面那容世人识，早晚推窗拜其母。",
      "今君射策已见收，淮南白云望莫愁。",
      "乞将千斛骊珠去，颗颗能胜海屋筹。"
    ]
  },
  {
    "id": "e647d10f92194bd46499c0f5c85ad799",
    "title": "颜尚书送裴将军北伐真迹歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "天宝剑舞称裴旻，盘马一决分千身。熻如雷电缭四足，圆若日月抟双轮。",
      "颜尚书受颠史诀，书笔暗与裴通神。武功不竞国之耻，五字欲扫祁连尘。",
      "锥沙印泥纷并出，大篆古隶藏其真。悬崖吐溜忽百丈，坠石小转回千钧。",
      "渔阳揭地动鼙鼓，尚书犹新裴已陈。二十四郡委陴走，扼腕浩叹秦无人。",
      "不看李郭万人敌，扶汝健笔刊嶙峋，呜呼小技何足论。"
    ]
  },
  {
    "id": "e647d10f92194bd4d1743f5497c83075",
    "title": "领郧阳命出朝口号",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "五花小龙团墨敕，生新宝钞鸦翎黑。",
      "黄封饵合纷后随，法酒三杯壮行色。",
      "纵然才劣忝军镇，稍喜时清偃兵革。",
      "节度从他学襄样，征南自古多书癖。",
      "碧油幢底见故人，唤作粗官粗亦得。"
    ]
  },
  {
    "id": "e647d10f92194bd49df571302c33c7d6",
    "title": "瞻美弟授太医院幕职时余有郧襄之命同归至江口而别占一歌为赠",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "少不欲作赀，郎若黄次公。晚不能举明，经若菑川翁。",
      "公车旦请暮召试，唯挟轩岐书一通。乌纱角带绣练雀，小驷许踏长安红。",
      "无且药囊日提寇，何似角里采秀商颜中。东方小遗建章殿，何似陶令醉卧北窗风。",
      "耳边三妇但歌艳，眼底五陵谁解雄。有冠不必挂神武，留作漉酒归江东。",
      "汝兄开府谩言贵，挟影萧然下渚宫。"
    ]
  },
  {
    "id": "e647d10f92194bd48e0707b048dfbf60",
    "title": "途次赠莫山人公远歌一章",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "山人到家仅四壁，山人出门无一钱。",
      "岑参我兄常建弟，安能改弦媚少年。",
      "长安笔耕何限子，时清不夺朱门权。",
      "山人失意掉头去，幞被凄凉下广川。",
      "那能比肩郭泰舫，乍可寄鲙张翰船。",
      "吾伊新句不离口，有似枯木号饥蝉。",
      "少年齿舌利于戟，展转千秋复可怜。",
      "古来好竽非所论，吾意亦欲琴无弦。"
    ]
  },
  {
    "id": "e647d10f92194bd4ddb9aa42c99613f8",
    "title": "过八公山作",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "八公昔事淮南王，丹成不救淮南亡。人言淮王上天去，八公骖乘同翱翔。",
      "不然五百馀年后，能使氐眼成苍茫。白石依然白鼻马，绿杨俱作绿沈枪。",
      "晋祚灵长岂在汝，呜呼女辈诚荒唐。君不见淮南城外兵百匝，淮南令公朝玉皇。"
    ]
  },
  {
    "id": "e647d10f92194bd4fffa8549ab003b08",
    "title": "雪后寿阳道中",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "寿阳城头雪千尺，寿阳城外天一色。",
      "双驱候骑玉初破，一点饥鸦青不得。",
      "当时车骑飞渡淝，八公草木皆旌旗。",
      "若令睹此璚瑶树，却忆侬家儿女诗。"
    ]
  },
  {
    "id": "e647d10f92194bd4decf052d24e93c8b",
    "title": "过固始许忠节公祠",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "朱邸殽烝伏兵发，少年使者眦独裂。",
      "建礼门前一腔血，飞作彭湖斗间铁。",
      "义旗十万横江起，忽有长虹穿贼垒。",
      "一时缚累如缚豕，逝者人耶生者鬼。",
      "龙章再锡帝宠稠，犹闻曲突心未酬。",
      "不令长孺寝逆谋，汉阙要挂吴王头。",
      "固始祠中柏色古，父老椎牲考钟鼓。",
      "南有孙侯北有许，令人扼腕悲壬午。"
    ]
  },
  {
    "id": "e647d10f92194bd490eeb030b88376e1",
    "title": "癸酉冬余迁岭右阻大风江上武陵梦玄子于信夫轻舟过访剧谈三宿而别甲戌冬余领襄汉节甫之镇而信夫书至矣余且将有太和之登信夫能修江上故事蹑屩从我乎歌以招之且纪旧事",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "北风吹江浪黏天，岭南方伯夜不眠。床头啾啾泣龙渊，忽睹一叶凌苍烟。",
      "中有虬髯赪颐鲜，鹖冠鹿裘当风翩。人乎鬼欤非耶仙，武陵居士于梦玄。",
      "两为循吏嘉隆年，眼中不挂石二千。归来拍手桃花颠，自云百愿早已捐。",
      "唯不忍割龙门缘，剧谈三昼舌本穿。骊龙颔珠乱唾船，缓颊坐夺冯夷权。",
      "我自鼓柁吴淞边，君亦西归渡沅川。三方鹊印书生悬，此事岂足秦人传。",
      "芳洲兰芷若可搴，青鸟衔送麋台巅。今我太岳寻真诠，倘有乘蹻飞我前。",
      "虬髯赪颐人依然，把臂并驾双虹軿。毒龙脱衔饱老拳，叩阍且上天公笺，乞汝十顷耕芝田。"
    ]
  },
  {
    "id": "e647d10f92194bd43085668c4206a784",
    "title": "陈丈子兼自蜀右辖谢事归数辞徵召养性自适唯词翰流传人间耳今年七十而神明愈茂时余方填郧襄未能趋贺赋此寄怀",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "陈翁自解西川事，里社浮沉十馀岁。",
      "家中丈室呼已宽，门外扁舟多不系。",
      "春花秋月长有馀，石湖虎丘恣所如。",
      "凭将尺牍名惊坐，留得元方客下车。",
      "昨者亲闻相君说，正始风流元自别。",
      "羊裘欲访恐不知，羔雁虽饶或虚设。",
      "红颜细腻苍髯虬，健脚翻使方邛愁。",
      "足下今年政七十，可作栖栖周益州。"
    ]
  },
  {
    "id": "e647d10f92194bd45bbeda5a933b2404",
    "title": "思归吟",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "庭前众枯得春发，不病胡为但忽忽。",
      "久成清世齿外人，可作时贤眼中物。",
      "千言辨讳讳柰何，六州铁铸错更多。",
      "今朝中酒昨朝醉，西邻哭死东邻歌。",
      "男儿扪腹一太息，安能低眉望颜色。",
      "仕宦宁堪生耳车，归来亦岂无瑕石。",
      "不烦公家费俸钱，亦不愿使篇章传。",
      "支颐抱膝看山色，更有一计销残年。"
    ]
  },
  {
    "id": "e647d10f92194bd4b72e8c5178b107fc",
    "title": "武当五龙歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "昔时五龙化五公，口授睡法希夷翁。恬然一境天地外，晋汉周宋皆为空。",
      "君不见南阳卧龙卧隆中，鱼水万古君臣同。定军山头葬龙蜕，赤帝烬息龙何功。",
      "呜呼五龙之睡睡亦浓，左耳忽割不可踪。龙潜龙跃各有会，即使终卧谁知龙。"
    ]
  },
  {
    "id": "e647d10f92194bd4548c105a3c867e96",
    "title": "武当道上所见戏成短歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "南阳少妇道人装，皂纱蒙紒白帢方。",
      "口诵弥陀数声佛，手赍玄帝一瓣香。",
      "有女求如南海相，生儿早作绣衣郎。",
      "堆箱越织重重锦，拄栋吴粳粒粒霜。",
      "孔雀缠枝双到老，芝兰长砌玉成行。",
      "是时玄帝征魔返，十万黑帜摩空翔。",
      "覆额难晞九阳发，徒跣长瘃修罗霜。",
      "人间福地有如此，明日幡然辞上苍。",
      "即劝弥陀亦还俗，毋烦接引向西方。"
    ]
  },
  {
    "id": "e647d10f92194bd48043e8eeabc6d05a",
    "title": "武当歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "黑帝不卧玄冥宫，再佐真人燕蓟中。乾坤道尽出壬午，日月重朗开屯蒙。",
      "人间大小七十战，一胜业已归神功。久从北极受尊号，却向西方称寓公。",
      "武当万古郁未吐，得吐居然压华嵩。是时岂独疲荆襄，雍豫梁益皆为忙。",
      "少府如流下白撰，蜀江截云排豫章。太和绝顶化城似，玉虚仿佛秦阿房。",
      "南岩宏奇紫霞丽，甘泉九成差可当。十年二百万人力，一一舍置空山傍。",
      "呜呼英雄御世故多术，卜鬼探符皆恍忽。不闻成祖帝王须，曾借玄天师相发。",
      "汉武空邀王母过，高真不显宋宣和。功名虽盛毋乃晚，混沌时来当柰何。"
    ]
  },
  {
    "id": "e647d10f92194bd483c451dc283d5f15",
    "title": "苦热篇",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "常年游燕复游楚，今年坐啸郧山阿。",
      "常年六月犹褦襶，今年五月头仍科。",
      "六月褦襶不道苦，翻道科头未易过。",
      "赤龙频顿羲叔辔，金翅欲扫尼连河。",
      "未必襄王行暮雨，由来汉渚有蒸波。",
      "老夫弄水聊自解，忽照霜鬓胡其多。",
      "炎凉世态日千变，燄灭欲火时成魔。",
      "兰台大风吹汗漫，峨眉积雪寒嵯峨。",
      "纵令有梦不解到，据梧斗室时婆娑。",
      "天大洪垆销玉液，柰此清凉一点何。"
    ]
  },
  {
    "id": "e647d10f92194bd4c920ab0dd2f09c00",
    "title": "赠李使君本宁之陕西分省歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "去年嗣宗客蓟门，腰下宝玦贻王孙。",
      "不知私语何所道，但道阿戎胜阿浑。",
      "汝忘少年我忘老，吾弟翩翩诗亦好。",
      "罢酒行趋长乐钟，更衣醉藉津阳草。",
      "忽传春色厌承明，骢马骖驔下玉京。",
      "是时吾仗渚宫节，秦山汉水遥相萦。",
      "紫微花开紫微舍，笑撚金鱼紫微下。",
      "年同北府荀中郎，官岂江州白司马。",
      "健儿投笔不足奇，翻手覆手在一时。",
      "第栽梧竹棠阴后，应须还汝凤皇池。"
    ]
  },
  {
    "id": "e647d10f92194bd4a92b67f18e8fa6df",
    "title": "挽洞庭渔人孙仲可",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "孙郎气压任公子，欲截长虹作钩使。",
      "帝忧三岛逐浪翻，不遣神鳌受其饵。",
      "归来却作王弘之，无鱼可卖称渔师。",
      "洞庭黏天八百里，处处轻舠系酒旗。",
      "人间限满不肯住，忽逐琴高上天去。",
      "骊珠颗颗犹自圆，鲸背茫茫竟何处。",
      "蹇余欲探桃花津，水远山长愁与论。",
      "椒浆但熟且须酹，有子解唤芦中人。"
    ]
  },
  {
    "id": "e647d10f92194bd4b3f704fb8a5ffdb5",
    "title": "孙兆孺华阳巾歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "通明玉京堕来身，秀眉长额飘须鬒。",
      "皎如野鹤翘鸡群，有冠却挂神虎门。",
      "归来自制华阳巾，皂角出没中茅云。",
      "手抄隐诀名登真，松风不厌旦夕闻。",
      "后千馀年有孙君，自言曾受十赉文。",
      "巾陶所巾鹿皮裙，访我海上霏烟昏。",
      "父老巷视儿童奔，俱言神仙来试人。",
      "愿孺宝此贻诸昆，后有优孟能称孙。"
    ]
  },
  {
    "id": "e647d10f92194bd4fc8d97e1680b21d5",
    "title": "文皇御枪歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "天欲大统归文皇，健儿插羽起冀方。",
      "隆准重瞳美髯秀，如云黑帜绿沈枪。",
      "帜尾绒排七曜色，枪尖铁浴九秋霜。",
      "毋论此枪丈二尺，尺刃能为万人敌。",
      "㸌如掣电长绕身，袅若修蛇四生翼。",
      "衔枚直透深阵后，立表时悬伏兵色。",
      "白沟河溃呼吸中，金陵铁瓮无坚墉。",
      "保儿身手岂不健，凡介岂敢追真龙。",
      "紫茸甲雕赤骠死，若论元勋此枪耳。",
      "贯镞中穿悬昧白，捍刃痕多断鳞紫。",
      "星斗长依黼座边，虹霓不吐太平年。",
      "宁如汉祖斩蛇剑，武库风多遽上天。"
    ]
  },
  {
    "id": "e647d10f92194bd4b9bb7830dcc7aea5",
    "title": "友人毛仲章文学弃诸生隐居自适铜梁张使君有真逸之目须予诗阐之因成短歌一首",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "中丞积金倾五侯，有孙了不挂双眸。",
      "手携束书废箸出，日与西京数子游。",
      "自言生命无贵格，半幅青衫消不得。",
      "但可人传毛氏诗，何须色喜庐江檄。",
      "张卿采访过吴门，与生意气时相闻。",
      "手题真逸榜茅屋，又见华阳陶隐君。",
      "老夫月旦落人口，那用区区寻敝帚。",
      "纵汝于名未尽忘，不在身前在身后。"
    ]
  },
  {
    "id": "e647d10f92194bd47093a9c9b7a89bb5",
    "title": "九友斋十歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "老悖忽爱愚公策，大艑移来洞庭色。玉峰英岭苦无价，锦川武康差亦敌。",
      "神鳌忽捧三巨簪，灵鹫俄衔一拳石。夜深沧海珠蚌开，秋净虞山佛头碧。",
      "阴森古洞若无际，窈窕穿中误游客。昔称九宜堂，雨晴雪月宜四时，人云百事百尽宜。",
      "纵令百宜百不知，主人自逐襄阳儿。一城斗大不纳节，桃花笑折东风枝。",
      "有歌且拟归去兮。"
    ]
  },
  {
    "id": "e647d10f92194bd47093a9c9eff4799f",
    "title": "九友斋十歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "醉乡懒侯治生涯，青山十亩水倍之。",
      "弇州堂背一片绮，不减卫府芙蓉池。",
      "稍西九曲面山出，恍若螺髻堆琉璃。",
      "刺篙中流月破碎，回棹小港花追随。",
      "银鳞泼剌跳波响，朱顶嘹唳从风移。",
      "主人醉眠客行乐，客眠主醒鸡喔喔。",
      "早闻青鸟唤葫芦，除却白衣无剥啄。",
      "壶中天地不长情，画里江山难着脚。",
      "以兹母若归去来，虎头为汝开丘壑。"
    ]
  },
  {
    "id": "e647d10f92194bd47093a9c97ea05b72",
    "title": "九友斋十歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "老妻不需卖文钱，稚子不索故衣穿。跌宕豪翰凡几年，狂搜酷赏贪夤缘。",
      "成侯遗墨朝霞鲜，右军惨淡如春烟。永兴生色出指间，河南精铁含纯绵。",
      "白云秘授藏真诠，锥沙印泥颜法全。河东劲细铁线缠，眉山而下可十贤。",
      "鸾鶱猊抉龙蛇颠，从汝晋楚复梁燕。墨池笔冢芜欲田，胡不归展彦远编，饱汝眼青腹便便。"
    ]
  },
  {
    "id": "e647d10f92194bd47093a9c930a41abd",
    "title": "九友斋十歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "玉匣昭陵閟真迹，梦寐中山一片石。颇从庶息见隆准，三米兰亭亦其匹。",
      "太清楼头六卷馀，恍若清庙朝霞舒。潘家古绛复入手，色丝幼妇谁当如。",
      "钟梁禅进美于玉，虞欧李颜看不足。饶输六一画舫斋，更让二千金石录。",
      "山长路远难相依，即汝思之胡不归，莫言林下日会迟。",
      "君不见幼安死贵信本痴，一眠三日仅一碑。"
    ]
  },
  {
    "id": "e647d10f92194bd47093a9c9306b3fb2",
    "title": "九友斋十歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "虽有吴钩名龙泉，匣之不试泣清铅。虽有蜀琴字松雪，五指不惯同无弦。",
      "何如万卷邺侯架，天与双眼长周旋。咸淳初刻班范史，往往八法开欧颜。",
      "其他七部可指数，浮提漆沈苔文笺。湘縢袭帙牙作签，清香古色时郁然。",
      "老夫不愿乘赤鲤，愿作白鱼游其间。归去来，饱吃三字成神仙。"
    ]
  },
  {
    "id": "e647d10f92194bd47093a9c92b7cbe6f",
    "title": "九友斋十歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "我闻瞿昙四十九年，说法无一法，其如阿难总持成百夹。",
      "鸠摩莲花舌本生，玄奘舍利毫尖发。白马东来象教崇，青牛西去微言空。",
      "成都玉局授书后，渐与金仙相对雄。光庭灵素不须病，雅有片言为破诤。",
      "但令世幻一切捐，法宝玄珠炯双映。归去来，何快哉，两藏恰面湖山开。",
      "我不能一麻一米骨作柴，亦不能啖硫黄钟乳十二钗。",
      "顾家阿瑛竖子尔，亦解僧帽道人鞋。光明藏中大自在，有骨不借青山埋。"
    ]
  },
  {
    "id": "e647d10f92194bd47093a9c92106a6e2",
    "title": "九友斋十歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "苦吟颇受天地疑，晚节却爱无声诗。丹青不知老将至，何况区区富贵为。",
      "周郎写情兼写姿，右丞妙理尤吾师。烟江春嶂有都尉，平远秋山输郭熙。",
      "莫将剩水恼马远，十二幅吐胸中奇。吴兴心法归大痴，蒙繁瓒简各有宜。",
      "二百年来仅沈戴，直取悟境遗筌蹄。此曹十指解缩地，能令四壁分四时。",
      "归去来，未有期，箧中百轴争色飞。汝车生耳手生棘，曷不舍卧南山陲，宗家故事知不知。"
    ]
  },
  {
    "id": "e647d10f92194bd47093a9c99ab5ce37",
    "title": "九友斋十歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "男儿有兴须有适，生不愿十二金钗恒密席。床头琥珀如欲诉，夜半篝灯压春滴。",
      "梁园宝尊蟠雷文，叔夜遗鎗斗天色。碧筒泻出仍啾啾，青眼传观争啧啧。",
      "君不见舒州杓，鹦鹉铛，李白与尔同死生。旧交零落渐已尽，何可一日无二卿。",
      "归去来，万事平，曲生叩门卿即应。"
    ]
  },
  {
    "id": "e647d10f92194bd47093a9c9182e7e89",
    "title": "九友斋十歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "西京以还十九首，东周而上三百篇。檀弓鲁论诸国策，其言虽贵人茫然。",
      "岂无五车载惠子，尺炬并付骊山烟。我生何幸雪未颠，著成百二十万言。",
      "毋论爱者似鸡肋，在我亦足成蜗涎。何必要什袭藏名山，何必要咸阳市上千金悬。",
      "归去来，一壶美酒抽一编，读罢一枕床头眠。天公未唤债未满，自吟自写终残年。"
    ]
  },
  {
    "id": "e647d10f92194bd47093a9c971eab8d0",
    "title": "九友斋十歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "汝今行年已半百，红颜欲皴鬓强白。人间治否岂系汝，胡不归来长局蹐。",
      "祗园山水天与开，酉馆图书世希识。苍松翠竹月何限，酒美茶香春斗碧。",
      "行间字字挟风霜，句里声声戛金石。莫言七尺世长物，借汝暂作千秋宅。",
      "岂惟千秋借七尺，九友凭谁吐颜色。只今为汝进一言，微吟浅斟缩脚眠，归兮且夺天公权。"
    ]
  },
  {
    "id": "e647d10f92194bd438b5b0fc1b2900e4",
    "title": "寄赠陆丈叔平时年八十城居矣",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "支硎旧居花似锦，日日青山对高枕。",
      "栏中养鸭自呼名，笼里焙茶仍第品。",
      "纵令丹青妙入神，懒与探微作后身。",
      "但倾凿落天地老，偶染侧理云霞新。",
      "丈人畏俗不畏客，丈人逃名名转迫。",
      "骠骑门前聘难致，鸡林市中购即得。",
      "近闻颇倦襄阳耕，共惊庞公初入城。",
      "间从弘正语旧事，雅嗣文沈称先生。",
      "众中论交余最后，每得余言夸不朽。",
      "肯向芙蓉池上游，巾箱杂物皆翁有。"
    ]
  },
  {
    "id": "e647d10f92194bd472e138d7a405c7a4",
    "title": "偶成",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "叶公好似龙，冀与真龙遇。真龙一夕来，叶公不知处。",
      "楚猴重瞳那足论，杀心枉自横鸿门。亚夫望气四十里，当面失却韩王孙。"
    ]
  },
  {
    "id": "e647d10f92194bd4fcdfa59ce63465c5",
    "title": "出塞",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "玉门关外草芊芊，碛里沙黄上接天。",
      "固捍将军频按塞，车师校尉复留田。",
      "自是书生无燕颔，年年金印妒龙泉。"
    ]
  },
  {
    "id": "e647d10f92194bd4ce7b0901c30739fa",
    "title": "江提刑宅歌者",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "使君歌管出逡巡，白苎惊飞梁上尘。",
      "曲罢愁他霜漏促，相期一醉便经旬。",
      "乍能阊阖寻吴子，那可扬州作贵人。"
    ]
  },
  {
    "id": "e647d10f92194bd4d42dcee837c4b3e0",
    "title": "李驸马歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "花底红藤引碧油，青春都尉正风流。",
      "妆成弄玉俱调管，埒就铺金对赌筹。",
      "却笑大功坊里客，犹烦十指觅封侯。"
    ]
  },
  {
    "id": "e647d10f92194bd4d42dcee8c5ee8178",
    "title": "李驸马歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "白玉双侵鬓底鸦，含桃的的破莲花。",
      "黎明澡碗金平脱，薄暮温汤玉辟邪。",
      "最耐内人俱国色，不知若个是家家。"
    ]
  },
  {
    "id": "e647d10f92194bd4d42dcee87f607a54",
    "title": "李驸马歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "谁家青衣鬓欲皤，秋天一曲胜韩娥。",
      "初疑夕籁流银汉，复似松飙写绿波。",
      "君问长安环佩客，几人曾解听吴歌。"
    ]
  },
  {
    "id": "e647d10f92194bd41963002000153ced",
    "title": "送唐圜任福宁吏目",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "禄薄君休问，闽天可计程。",
      "呼儿看蜃市，对客注鱼经。",
      "岩雨任公白，山云天姥青。",
      "萧然坐州幕，鸟雀下空庭。"
    ]
  },
  {
    "id": "e647d10f92194bd4fc27a3670c203b80",
    "title": "悼亡儿果祥诗十首其四",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "月月山东使，平安两字存。",
      "昨来见书到，半是忆儿言。",
      "汝爷心已折，汝祖念弥敦。",
      "说到伤情处，青天日自昏。"
    ]
  },
  {
    "id": "e647d10f92194bd4cb8acf626fe35615",
    "title": "由天津泛舟趣霸水次夜泊其二",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "柴门半侵水，入夜蘋花寒。",
      "野老不识拜，儿童频指看。",
      "鱼盐仅成市，鸡黍一为飧。",
      "莫怪慵移楫，人今此地难。"
    ]
  },
  {
    "id": "e647d10f92194bd41aea570239804f76",
    "title": "王明佐北归颇责买山之资因述长句二十四韵凡二百四十言",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "王生裂繻后，西行入咸阳。",
      "使气平津邸，纵横剧孟场。",
      "一朝顿错莫，万事皆摧藏。",
      "下客弹蒯铗，群臣和柏梁。",
      "方朔饥欲死，次公醒而狂。",
      "颇自夸鹦鹉，徒能惜鹔鹴。",
      "时时傍黄射，卒卒付阳昌。",
      "因尔动秋兴，翻然归故乡。",
      "荜门栖倦雀，蓬室掩寒螀。",
      "长统无乐志，安仁有悼亡。",
      "虚开蒋诩径，谁拜庞公床。",
      "床■寒自老，径迹雨仍荒。",
      "羞涩囊中玉，牢骚镜里霜。",
      "笔花还梦夺，词草欲愁忘。",
      "项领早暮变，襟裾岁月长。",
      "何人借颜色，何地著文章。",
      "昔忝秋卿署，论交燕市傍。",
      "眼底互青白，舌在各雌黄。",
      "两奇不相下，众咻安得详。",
      "微官成弃置，归色斗凄凉。",
      "自乏监河粟，难容剡下装。",
      "余诚愧公业，尔误许君房。",
      "鲋辙沾虽易，蜗涎割更妨。",
      "感恩与知已，天地渐茫茫。"
    ]
  },
  {
    "id": "e647d10f92194bd4d11d1feffd6f70fb",
    "title": "苦热",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "六月苦热杜门复何道，科头解衣徙坐清阴边。为语诸君且莫河朔饮，我欲一枕上就羲皇眠。",
      "凛如足踏太行万古雪，恍若卧对匡庐千尺泉。长安道中褦襶者谁子，薰心炙手不畏天公权。"
    ]
  },
  {
    "id": "e647d10f92194bd44612488c7b7c118f",
    "title": "一至十言题竹",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "娟，娟。斜日，晓烟。歌嶰谷，泣湘川。楣云室雨，襟山带泉。",
      "虚心受泽润，素节破霜坚。东南奕奕称美，寒暑亭亭自鲜。",
      "箨坼龙鳞蜿白昼，梢排凤尾拂青天。似风前婥约霓裳舞，羡雪后飘飖鹤氅仙。",
      "王氏触目琅玕难比秀，谢家荣庭兰玉敢争妍。安得共此君一邱一壑里，与尔听秋声万仞青林颠。"
    ]
  },
  {
    "id": "e647d10f92194bd430afdd188ba6b740",
    "title": "两头纤纤",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "两头纤纤梭鸣机，半黑半白盘中棋。",
      "腷腷膊膊乌队栖，磊磊落落一男儿。"
    ]
  },
  {
    "id": "e647d10f92194bd41a21bf89404a32f3",
    "title": "杂言五首大言",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "鸟王翼覆须弥谷，龙伯缗连巨鳌六。",
      "九海捐波濯吾足，兜率宫庳不堪宿。"
    ]
  },
  {
    "id": "e647d10f92194bd41a21bf891f18a306",
    "title": "杂言五首大言",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "海沙蒙蒙散鲲子，标虱悬心中蓬矢。",
      "檀槐接壤五千里，蛮触交兵万人死。"
    ]
  },
  {
    "id": "e647d10f92194bd41a21bf8915e64281",
    "title": "杂言五首大言",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "愚公移山卫填溟，呼日东走岱西行。",
      "秦皇采药求上升，傅节比义取公卿。"
    ]
  },
  {
    "id": "e647d10f92194bd41a21bf89b11c59ee",
    "title": "杂言五首大言",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "江流辞峡注清湘，金沟堤旁种垂杨。",
      "邯郸艳姬挑冶郎，长安金多结貂珰。"
    ]
  },
  {
    "id": "e647d10f92194bd41a21bf896de2ba10",
    "title": "杂言五首大言",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "悬度山腰铁絙靡，恶风吹船入罗鬼。",
      "前有窫貐后伏虺，孤臣握兵内惭毁。"
    ]
  },
  {
    "id": "e647d10f92194bd4ac05390a1dca2149",
    "title": "灵岩晚步",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "阙涧遮幽树，低云薄断鸿。",
      "月残生白小，天远入青空。"
    ]
  },
  {
    "id": "e647d10f92194bd46f1be7e5f5a1f70c",
    "title": "闺怨",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "微力展运荷恩休，绯金灿赫比王侯。",
      "肥马脂车走燕幽，辉光烁目溢道周。",
      "翚翟孤翔偕不俦，依依妾肠痛纷缪。",
      "飞花逐风委波流，挥泪涕咨怨深秋。",
      "围带宽改倏岁遒，稀星列汉垂帘钩。",
      "蝛啼哀蝉传梧楸，衣寒剪涩玉指柔。",
      "机鸣罢织乍灯收，霏霏华露湿衾帱。",
      "徽音恋君幸君留，非耶是耶君思愁。",
      "围香柔玉暖新禂，薇藿焉足充脯羞。",
      "饥往念饱谁悠悠，归哉勖君思昔游。"
    ]
  },
  {
    "id": "e647d10f92194bd4f73f6cce916d408a",
    "title": "人名渡江口阻风书事",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "孔涉在兹辰，风江淹旅役。",
      "枫抱秋郭丹，月侵衰杨白。",
      "大陆云苍苍，金山涛间碧。",
      "游鱼石濑响，倦鸟辞张翼。",
      "天高澄清气，湛然明空色。",
      "山僧来何晏，鸣钟会施食。",
      "籍谈彼岸趣，言偃江门石。"
    ]
  },
  {
    "id": "e647d10f92194bd4902a3ab57f60c599",
    "title": "书怀",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "少小负高适，中林类偃蹇。",
      "胡为国书徵，王接亮非腆。",
      "自厌丘樊迟，冀以闾阎显。",
      "慕蔺相如垂，栖吴武陵远。",
      "疾雷被群植，郑兰亦摧剪。",
      "冉冉耕钓年，计然嗟已晚。"
    ]
  },
  {
    "id": "e647d10f92194bd48f05d8ed9dcd8290",
    "title": "归怀",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "二毛遂已侵，日暮途胡广。",
      "由来历落士，项领何偃仰。",
      "青山简容膝，一丘迟归鞅。",
      "既谢玄豹姿，将求仲长赏。"
    ]
  },
  {
    "id": "e647d10f92194bd4ae108ec5bd52793d",
    "title": "咏落日",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "冉冉求蒙汜，萧萧映桑梓。",
      "朱云黯犹射，空江湛转绮。",
      "静闻幽禽息，瞥见高蟾起。",
      "虚白林外偏，垂杨素氛靡。"
    ]
  },
  {
    "id": "e647d10f92194bd4e658363d8040847b",
    "title": "春游",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "越罗敷，紫陌飞燕时相偶。",
      "好系木兰船，春江芊眠柳。"
    ]
  },
  {
    "id": "e647d10f92194bd4019697d9dafdddbc",
    "title": "戍赵归思寓姓名一章",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "嗟予谢安枕，朅来历荒徼。",
      "边声横赵朔，代马腾秋草。",
      "九塞张武军，三关羽书少。",
      "疲禽息故林，赪鱼遵幽沼。",
      "日归荒丘迟，寒向戍楼早。",
      "白杨兴悲风，石虎横周道。",
      "千秋胡敢言，生平当自保。",
      "将陈乞骸章，田间以终老。"
    ]
  },
  {
    "id": "e647d10f92194bd4afe5850809b74336",
    "title": "晨发真定怀归有作用前体",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "震方望欲鼌，烂然明银海。",
      "天高湛霜气，大陆澄霞彩。",
      "方欣全赵胜，更惭魏多垒。",
      "衰谢混俗宜，飞扬雄心改。",
      "伊昔蒙国书，时维帝元载。",
      "牧冀缺远图，家吴起深悔。",
      "疲马良念归，长林放麋在。",
      "筹边让群乂，勤王济真宰。",
      "挂冠亦由余，何求复何待。"
    ]
  },
  {
    "id": "e647d10f92194bd4015a7b6aec0600ac",
    "title": "十二属归思",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "梁苑辞兔耕，商丘罢猪牧。",
      "狗马病未已，龙蛇年可卜。",
      "世自饶虎冠，吾宁蹈猴沐。",
      "昼鼠饥猎床，昏鸡倦栖木。",
      "牛羊下来否，相从老空谷。"
    ]
  },
  {
    "id": "e647d10f92194bd4019b0d1941ccd69f",
    "title": "八音宫怨",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "金屋疏桐长信秋，迷离屈戍片萤流。",
      "石栏凝露芙蓉冷，纨扇辞飙彩凤愁。",
      "丝徵肉奏明月开，闲庭徙倚泪潜揩。",
      "竹宫祠罢拳姬进，桂棹歌停掌伎来。",
      "匏瓜茕茕望织女，箕斗无浆酒星苦。",
      "土鼓长吞弃后声，冰簧自咽愁中语。",
      "革故迎新如转丸，故人善愁新善欢。",
      "木难元是千金买，不作珊瑚一分看。"
    ]
  },
  {
    "id": "e647d10f92194bd434e3e727706b5d9f",
    "title": "离合承乏淄青将发有怀故人寓郡望姓字",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "唱郢同声人，昌辞忽中咽。",
      "昃影薄下舂，日垂虞渊辙。"
    ]
  },
  {
    "id": "e647d10f92194bd434e3e72715ae276b",
    "title": "离合承乏淄青将发有怀故人寓郡望姓字",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "群苕忌孤秀，亡羊境纷列。",
      "郎秩今再满，良友将乖别。"
    ]
  },
  {
    "id": "e647d10f92194bd434e3e7278217f2f7",
    "title": "离合承乏淄青将发有怀故人寓郡望姓字",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "金绯虽被躬，余怀日飘瞥。",
      "诗韵成孤赏，讨论谁为竭。"
    ]
  },
  {
    "id": "e647d10f92194bd434e3e727d752bc29",
    "title": "离合承乏淄青将发有怀故人寓郡望姓字",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "天垂碣石雨，人隔燕然雪。",
      "竟尔驱车行，音容自兹绝。"
    ]
  },
  {
    "id": "e647d10f92194bd434e3e7277a1c2e97",
    "title": "离合承乏淄青将发有怀故人寓郡望姓字",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "漾漾黄河流，水声驰天末。",
      "秋风吹高原，禾黍夕烟灭。"
    ]
  },
  {
    "id": "e647d10f92194bd4cb504303b6fb549c",
    "title": "五行十支即事有感",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "银河乙夜凉无声，此时缺月摧长庚。江南愁霖水渺弥，蓟北落日金纵横。",
      "是处乾坤淹汉甲，何方戊巳却羌兵。辛壬未见玄圭锡，庚癸空劳素书忆。",
      "长安丙相虚问喘，丁傅门前马如织。君不见柏梁既火复建章，土木之使春相望。"
    ]
  },
  {
    "id": "e647d10f92194bd432494d8ca125e8ef",
    "title": "州名散步郊野间即事有感",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "索处寡合并，三益不我迟。",
      "散步遵广隰，江干饶奇致。",
      "流水青宛转，垂杨绿遥裔。",
      "波风徐自发，翛翛微凉至。",
      "古墓交长衢，深楸起幽意。",
      "荆棘日夜生，能无雍门泪。",
      "兖客奏钟鼓，爰居终不豫。",
      "稻粱苟足谋，缨弁非所冀。"
    ]
  },
  {
    "id": "e647d10f92194bd436f7e97d78a83940",
    "title": "鸟名闺怨",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "羁栖雌鹄妒鸳鸯，卧壁悬鹑损鹔鹴。",
      "借问碧鸡天外影，还入丹凤梦中乡。",
      "乌头自白君自客，雁足空素妾空房。",
      "妾边比翼偏相恼，君处催归可自伤。",
      "轻鹣玉剪初分匹，啼鹃银箸暗成行。",
      "十二鸾钗容续股，三五莺闺枉断肠。",
      "颔燕峥嵘依汉日，鬓鸦萧飒欲秋霜。",
      "愁似三山鹏海阔，精卫丸泥正渺茫。"
    ]
  },
  {
    "id": "e647d10f92194bd4ff7816ad1cb94d52",
    "title": "五平体岁暮有感",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "江城饶奇寒，畸生微欢悰。",
      "丹青辞柯条，昆虫司其宫。",
      "幽崖栖玄霜，枯杨号天风。",
      "沈沈冰房鱼，茕茕川途鸿。",
      "年龄时推移，乾坤吾何终。",
      "衰岐殊千端，茫然趋余躬。",
      "温篘为酡颜，嗟哉须臾红。",
      "宁如皈无生，群忧由来空。"
    ]
  },
  {
    "id": "e647d10f92194bd4ee142d62694d5b43",
    "title": "五仄体晚步偶述",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "海国岁倏晚，索处意不怿。",
      "饭罢一鼓腹，偶往若有得。",
      "积雪酿野态，古桧媚石色。",
      "稍稍究僻径，忽忽任短屐。",
      "落日堕鸟背，一抹太宇碧。",
      "未许大阮恸，且共赐也息。",
      "列烛映散帙，嗒尔更阒寂。",
      "曷不但饮酒，短发日可摘。"
    ]
  },
  {
    "id": "e647d10f92194bd45b21d06b81969ac4",
    "title": "数名感怀在青州作",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "一壑违遂初，谬干有司试。",
      "二帙通闺籍，执戟聊需次。",
      "三守尚书郎，屏营虞吏议。",
      "四迁剖符竹，遂领东方骑。",
      "五子散中原，幽怀谁予寄。",
      "六奇内惭寡，儋圭焉所觊。",
      "七发既未工，安能令纸贵。",
      "八翼衡天门，畴为折其翅。",
      "九辨哀屈生，独洒咸阳泪。",
      "十载冠惠文，徘徊能无愧。",
      "百折冲波间，锋锷尽排坠。",
      "千石俄已逾，秋风发归计。",
      "万分竟何补，寥落身后事。"
    ]
  },
  {
    "id": "e647d10f92194bd44e0ce28e7aea896f",
    "title": "将军名即事",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "楼船出下濑，车骑屯新平。",
      "坠鸢伏波道，埋雪度辽营。",
      "祁连饶战马，蒲类恣长鲸。",
      "俯仰宇宙间，飞檄正纵横。",
      "空怀决胜筴，前辙有馀惊。"
    ]
  },
  {
    "id": "e647d10f92194bd42ba4312ae6956a1a",
    "title": "宫殿名拟古",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "昭昭阳春色，桃李吐华光。",
      "流年若飞雪，曷不日鼓簧。",
      "美人绝代姿，行步兰椒芳。",
      "赠我合欢歌，报以万年觞。",
      "物候诚骀荡，为乐殊未央。"
    ]
  },
  {
    "id": "e647d10f92194bd42ba4312a7a76d41c",
    "title": "宫殿名拟古",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "四候无长春，七情无长乐。",
      "零露及朝阳，浮彩须臾铄。",
      "方欣朱明晷，阊阖风间作。",
      "恋恋千金躯，畴施万年药。",
      "含德以自滋，逍遥于林薄。"
    ]
  },
  {
    "id": "e647d10f92194bd4885d4c0734dad60e",
    "title": "舍弟有投赠之作叙致酸楚余不能复续漫集杜句酬之凡十韵",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "春色生烽燧，关山信月轮。",
      "帝乡愁绪外，梁狱上书辰。",
      "社稷缠妖气，生涯脱要津。",
      "艰难随老母，寂寞向时人。",
      "年事推兄忝，门庭畏客频。",
      "要闻除䝟貐，独泣向麒麟。",
      "磨灭馀篇翰，飘零且钓缗。",
      "百年歌自苦，一字买堪贫。",
      "耕凿安时论，泥涂任此身。",
      "今秋天地在，怀旧益沾巾。"
    ]
  },
  {
    "id": "e647d10f92194bd4b586bb0e338b23de",
    "title": "怀李于鳞戏集李杜各一首集李",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "双珠出海底，飞在白云端。",
      "海月明可掇，不为世人观。",
      "长鲸正崔嵬，为我扬波澜。",
      "一朝攀龙去，独宿天霜寒。",
      "掩泪出故房，清晨起长叹。",
      "酌醴焚神鱼，问言谁与餐。",
      "方希炼金骨，并乘双飞鸾。"
    ]
  },
  {
    "id": "e647d10f92194bd4b586bb0e808c8ab6",
    "title": "怀李于鳞戏集李杜各一首集李",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "长啸宇宙间，扬马宜同时。",
      "前辈复谁继，名家信有之。",
      "博采世上名，得失寸心知。",
      "李侯有佳句，突过黄初诗。",
      "伊昔临淄亭，痛饮真吾师。",
      "佳人绝代歌，行酒双逶迤。",
      "掌中琥珀钟，照耀珊瑚枝。",
      "快意八九年，浩荡从此辞。",
      "终悲洛阳狱，朱凤日威蕤。",
      "千载得鲍叔，弃我忽若遗。",
      "饮酣视八极，岁暮有馀悲。"
    ]
  },
  {
    "id": "e647d10f92194bd41a5352b87000e02c",
    "title": "戏集唐句示子念",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "长安城中足年少，论交岂必皆同调。",
      "前门长揖后门关，当面输心背面笑。",
      "薄俗嗟嗟难重陈，万事翻覆如浮云。",
      "欲向何门靸珠履，令人常忆平原君。"
    ]
  },
  {
    "id": "e647d10f92194bd4ee22194414a5f4fe",
    "title": "彭城道中夜得上谷王中丞遗余成制锦裘不知余尚未御此服也走笔集古诗句为谢",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "朔风吹尘暗河县，长夜漫漫何时旦。",
      "乡里小儿狐白裘，美人赠我锦绣段。",
      "五陵衣马自轻肥，楚人四时皆麻衣。",
      "报君一语君应笑，恨不相逢未嫁时。"
    ]
  },
  {
    "id": "e647d10f92194bd4910370224efb98ef",
    "title": "古意集古句",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "年时二七犹未笄，芙蓉如面柳如眉。",
      "十五嫁为卢家妇，暗开脂粉弄花枝。",
      "儿家夫婿多轻薄，妾心无趣坐伤离。",
      "红绽樱桃含白雪，为君起唱长相思。",
      "不知贫贱令人老，慎莫富贵忘我为。"
    ]
  },
  {
    "id": "e647d10f92194bd4e3ba98703acb5966",
    "title": "怀肖甫鸿胪将之留都集唐句候之汉中",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "青山历历水悠悠，一任斜阳伴客愁。",
      "更把玉鞭云外指，计程今日到梁州。"
    ]
  },
  {
    "id": "e647d10f92194bd4e3ba9870d1a95de1",
    "title": "怀肖甫鸿胪将之留都集唐句候之汉中",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "红叶青山水急流，思君不见下渝州。",
      "明年此夕游何处，谢朓青山李白楼。"
    ]
  },
  {
    "id": "e647d10f92194bd4ea859152516b2d66",
    "title": "二友篇王宗伯锡爵",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "太原吾闬彦，弱小负灵植。",
      "三馆抗清标，八座回正色。",
      "步武鼎铉间，弃之如遗迹。",
      "荣名冠寰宇，紟绅所趋翼。",
      "望望若将浼，空空类无识。",
      "五十孺子慕，扳哀变原柏。",
      "伊余麻中蒲，谬充他山石。",
      "晚途乍折节，感此三不惑。",
      "芰荷良可依，薇蕨足充食。",
      "荆玉竟夕辉，恐为世工得。"
    ]
  },
  {
    "id": "e647d10f92194bd4ea859152a9d37b5e",
    "title": "二友篇王宗伯锡爵",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "吾弟一世才，孝友复天性。",
      "感慨家难余，需徐傲时聘。",
      "兴文良郁跂，流翰亦彪炳。",
      "熟复循吏篇，所莅必响应。",
      "人诵关西学，家传豫章政。",
      "一戢秾艳规，夷然遂无竞。",
      "稍阑坟素业，颇寄农圃兴。",
      "所患余有身，衰来遂为病。",
      "起色待尔发，肉枯宁天幸。",
      "窃从毛君教，相将访真境。"
    ]
  },
  {
    "id": "e647d10f92194bd45efc9d4cadbb5128",
    "title": "重纪五子篇汪司马道昆",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "司马诚国器，豁落不庸庸。",
      "兼济文武资，南北倚折冲。",
      "爱弟若一身，怜才见春风。",
      "五十佐元枢，犹在塞与通。",
      "高卧黄山表，健笔吐如虹。",
      "珠玑走荒裔，金石耀幽宫。",
      "如发汲郡藏，孰当檀左锋。",
      "自余友太原，涊然畏雕虫。",
      "济南贵叶玉，物论时不同。",
      "所以千秋叶，唾手归宗工。"
    ]
  },
  {
    "id": "e647d10f92194bd45efc9d4c8e37cebd",
    "title": "重纪五子篇汪司马道昆",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "德甫宦不达，衔饥卧西山。",
      "散发听樵歌，轻舠弄潺湲。",
      "宁无临川屐，不踏城市间。",
      "举世称高节，吾独叹微言。",
      "昔闻双井徒，竭蹶趋险艰。",
      "旦夕费雕锼，不救岩石顽。",
      "解曾一决之，浊流遂泛澜。",
      "左蠡稍自清，匡庐出孱颜。",
      "遂令洪都瑟，疏越表三叹。",
      "正始岂必多，滥觞良亦难。"
    ]
  },
  {
    "id": "e647d10f92194bd45efc9d4cc721144d",
    "title": "重纪五子篇汪司马道昆",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "岷峨孕才秀，铜梁嗣临邛。",
      "昔托艺苑盟，均年如弟兄。",
      "岂无竹林隽，坦陀让山公。",
      "处则若渊停，沛则九有丰。",
      "五领开府节，三奏保障功。",
      "谈笑杯俎间，立除肘腋凶。",
      "既表文士用，复解书生穷。",
      "追锋一召入，立拜留侯封。",
      "黔黎既膻悦，翰管亦景从。",
      "而我独何为，亹亹称赤松。"
    ]
  },
  {
    "id": "e647d10f92194bd45efc9d4caf904fc0",
    "title": "重纪五子篇汪司马道昆",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "胎簪昔中折，桐柏亦涓涓。",
      "张生一振之，矫矫遂无前。",
      "平原称盗骊，霜夜拭龙渊。",
      "昔与宗生角，推锋互瑕坚。",
      "一矢银潢漏，再矢月胁穿。",
      "隽声绛灌耳，沦落二十年。",
      "晚途始见收，改服事戎旃。",
      "密饵间阏氏，飞书降右贤。",
      "山甫城朔方，吉甫颂其贤。",
      "自非如椽笔，畴能勒燕然。"
    ]
  },
  {
    "id": "e647d10f92194bd457be942e5972da9d",
    "title": "末五子篇赵太史用贤",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "天地有完气，汝师乃钟之。",
      "苦心为人纲，九鼎系一丝。",
      "杜门从耕牧，欿然不矜持。",
      "顺风礼空同，再拜称天师。",
      "偃仰思立言，余工犹下帷。",
      "百子杂毫端，弭节为我驰。",
      "窃窥中兴象，在起八代衰。"
    ]
  },
  {
    "id": "e647d10f92194bd457be942e44e2e0be",
    "title": "末五子篇赵太史用贤",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "本宁名家后，况复产郢里。",
      "高倡白雪言，谁能不披靡。",
      "弱冠白虎帷，授简平津邸。",
      "绛灌中自疑，袁伏能无诋。",
      "迁地迩长沙，移官逾二始。",
      "一秉西京铎，洋洋复盈耳。",
      "赐环夫岂难，怀璧不吾以。"
    ]
  },
  {
    "id": "e647d10f92194bd457be942ee7f5ebe8",
    "title": "末五子篇赵太史用贤",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "屠郎天下才，著作日不休。",
      "如叩海人居，一券万金酬。",
      "错落多夜光，鱼目非所忧。",
      "仰窥二都阈，恍与六代游。",
      "麈尾有真铨，清言凌素秋。",
      "芥彼区中士，释我薄书邮。",
      "割荣差为力，挫名方乃优。"
    ]
  },
  {
    "id": "e647d10f92194bd457be942e610387f9",
    "title": "末五子篇赵太史用贤",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "昔余游天雄，毫翰殊寂寞。",
      "懋权起诸生，朗若鸡群鹤。",
      "甫荐博士言，遽申风雅托。",
      "歌鹿冠神京，仪鹓瑞阿阁。",
      "逶迤霄汉表，犹能念丘壑。",
      "词组垂光景，千秋纵挥霍。",
      "季君何沉沉，长君正谔谔。"
    ]
  },
  {
    "id": "e647d10f92194bd457be942e70ea01a2",
    "title": "末五子篇赵太史用贤",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "胡郎天挺豪，弱龄富篇咏。",
      "突窥济南室，摆脱信阳境。",
      "高岭秀繁条，何所不辉映。",
      "顺风扬妙音，畴能不倾听。",
      "沉思穷正变，广心饶比兴。",
      "牛耳终自归，蛾眉竟谁并。",
      "已睹千刃翔，徒劳众口竞。"
    ]
  },
  {
    "id": "e647d10f92194bd40fc05f84a90d50be",
    "title": "四十咏皇甫佥事汸",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "安定饶世业，八龙得其半。",
      "叔氏独挺出，兴辞恣璀璨。",
      "齐梁大篇错，钱刘小言冠。",
      "时嗟安仁拙，终籍长卿玩。",
      "岿然鲁灵光，拉逻非所叹。"
    ]
  },
  {
    "id": "e647d10f92194bd40fc05f8434c0ac8f",
    "title": "四十咏皇甫佥事汸",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "俯仰子墨林，所睹无长者。",
      "莫公岂不文，宛若田父社。",
      "有抱不自璧，虽完讵为瓦。",
      "饥来玩清泌，衡门亦潇洒。",
      "时藻汰欲空，居然余大雅。"
    ]
  },
  {
    "id": "e647d10f92194bd40fc05f84b4084fc2",
    "title": "四十咏皇甫佥事汸",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "殿卿若春风，所拂无不柔。",
      "酒德日颓然，禅语聊厌酬。",
      "耕我欢阴田，爱此鹊湖幽。",
      "楚璞不自贵，良工琢为璆。",
      "取友何必多，一李成千秋。"
    ]
  },
  {
    "id": "e647d10f92194bd40fc05f8449da0f41",
    "title": "四十咏皇甫佥事汸",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "硕果寒不食，词林见前辈。",
      "典刑足御俗，文彩亦被世。",
      "一工临池业，碑板光四裔。",
      "义取无虚月，笔耕尽良岁。",
      "却顾迂叟谋，寂寞身后事。"
    ]
  },
  {
    "id": "e647d10f92194bd40fc05f84c360d190",
    "title": "四十咏皇甫佥事汸",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "嘉则少负奇，从事车骑幕。",
      "侠气贯秋旻，藻词丽朝雘。",
      "千人废喑呜，百氏从挥霍。",
      "屠子一代盟，朱生九原诺。",
      "族贵文亦就，是以不落莫。"
    ]
  },
  {
    "id": "e647d10f92194bd40fc05f8410293173",
    "title": "四十咏皇甫佥事汸",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "太史瑚琏姿，葆真铲光相。",
      "与余一谈秇，潇洒神俱王。",
      "倾盖岂必深，慨焉成辨谤。",
      "蕴籍叔度流，纵横东京上。",
      "疏草就磨灭，苦心将谁向。"
    ]
  },
  {
    "id": "e647d10f92194bd40fc05f8479ea4b8f",
    "title": "四十咏皇甫佥事汸",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "西京祀以远，浸淫成六季。",
      "杨马虽沈沦，余波尚绮丽。",
      "子威负奇者，冥搜复傍缀。",
      "遂令一代业，灿若云锦制。",
      "所虞白凤凰，飘瞥毫端逝。"
    ]
  },
  {
    "id": "e647d10f92194bd40fc05f84125e0942",
    "title": "四十咏皇甫佥事汸",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "伯起初艺成，白晰美少年。",
      "一芬墨池藻，众工归我妍。",
      "薄游燕昭台，兴尽剡溪船。",
      "自谓千秋业，不假公车传。",
      "晨着潜夫论，夕奏钟期弦。"
    ]
  },
  {
    "id": "e647d10f92194bd40fc05f848f676983",
    "title": "四十咏皇甫佥事汸",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "天潢无浊流，洪都饶国琛。",
      "宗良虽晚成，力窥作者林。",
      "穷搜自冥合，有造必苦心。",
      "飞书渐寂蔑，神交岂在今。",
      "垂当忘言际，聊以表知音。"
    ]
  },
  {
    "id": "e647d10f92194bd40fc05f84ed853c57",
    "title": "四十咏皇甫佥事汸",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "至人不皮相，文士不灭迹。",
      "山甫一荒伧，而乃癯山泽。",
      "虽谢伯鸾舂，尚输柴桑获。",
      "日暮负薪归，商歌中金石。",
      "犹有身后名，时时一沾臆。"
    ]
  },
  {
    "id": "e647d10f92194bd40fc05f842086e74d",
    "title": "四十咏皇甫佥事汸",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "无美攻六艺，乃在丱角时。",
      "濩落四十年，识者亦为疑。",
      "侠气标肺腑，壮心见须弥。",
      "跌宕词翰林，煜煜吐色丝。",
      "异时平津拜，不言公车迟。"
    ]
  },
  {
    "id": "e647d10f92194bd40fc05f8480a59636",
    "title": "四十咏皇甫佥事汸",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "穆君义侠人，强被名教用。",
      "有才思挽俗，信已必违众。",
      "幡然悟此身，实为千秋重。",
      "力鞭北地足，冀追少陵鞚。",
      "千里在毫发，逊心敢忘讽。"
    ]
  },
  {
    "id": "e647d10f92194bd40fc05f84bd8d5ac8",
    "title": "四十咏皇甫佥事汸",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "诸贤世皇朝，重庆冠时选。",
      "俊鹗抟谏垣，彩骝躏文苑。",
      "余志属象贤，凤毛何宛宛。",
      "赋海几玄虚，谈天类邹衍。",
      "襜褕故未报，托寄良非浅。"
    ]
  },
  {
    "id": "e647d10f92194bd40fc05f8491150135",
    "title": "四十咏皇甫佥事汸",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "吾怜张幼于，天才尤卓绝。",
      "十六游龙门，遂富长者辙。",
      "结客聊自偷，治生非所屑。",
      "诗登上卿席，名缀下士列。",
      "畴不和朱弦，谁欤赏白雪。"
    ]
  },
  {
    "id": "e647d10f92194bd40fc05f841fa1aeee",
    "title": "四十咏皇甫佥事汸",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "百谷命世才，兴文自绮岁。",
      "既饶江氏锦，时新许公制。",
      "款段群蹀躞，骅骝瞥先逝。",
      "月旦摇吻间，风烟染毫际。",
      "讵学空门子，无诤入三昧。"
    ]
  },
  {
    "id": "e647d10f92194bd40fc05f84eb54a3dc",
    "title": "四十咏皇甫佥事汸",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "词苑足肤立，王郎独奇骨。",
      "有吐必匠心，往往自天发。",
      "以此振侠声，所友必贤杰。",
      "贵者虽自贵，视之同毛发。",
      "一醉即陶然，相将向超忽。"
    ]
  },
  {
    "id": "e647d10f92194bd40fc05f843d9b1678",
    "title": "四十咏皇甫佥事汸",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "周生应公车，故多天人略。",
      "骀荡一世名，匠心成述作。",
      "上书欲有陈，雅非绛灌乐。",
      "鼓雪停楚云，秇兰芬丛薄。",
      "毋听渔父谈，清时宁濩落。"
    ]
  },
  {
    "id": "e647d10f92194bd40fc05f8429cfacb4",
    "title": "四十咏皇甫佥事汸",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "百年一罗生，弱丝系九鼎。",
      "继者四五人，纯甫尤耿耿。",
      "出日瘴雾披，清霜毒炎冷。",
      "赐环岂不荣，栖迟还定省。",
      "三复行戍篇，令人贵五岭。"
    ]
  },
  {
    "id": "e647d10f92194bd40fc05f8431428428",
    "title": "四十咏皇甫佥事汸",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "考功昔在台，属当鼎革际。",
      "再疏轻逆鳞，必取第一义。",
      "旋返长沙谪，小宽绛灌议。",
      "东省一冰壶，清光铄群媚。",
      "穆如新诗来，知君不遐弃。"
    ]
  },
  {
    "id": "e647d10f92194bd40fc05f847d896b7d",
    "title": "四十咏皇甫佥事汸",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "邦相强项人，焉能事言路。",
      "流落湘楚间，深衷托骚赋。",
      "循吏足自宽，文苑雅相慕。",
      "登我弇山堂，握手遂成故。",
      "嫫母犹在宫，毋使蛾眉妒。"
    ]
  },
  {
    "id": "e647d10f92194bd40fc05f84f3f54c0b",
    "title": "四十咏皇甫佥事汸",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "吾爱邹齐安，才行一何姣。",
      "有造必开先，微言穷窈眇。",
      "春至赤壁青，霜落大江小。",
      "人云江山助，所得殊不少。",
      "却笑眉山公，晚来未了了。"
    ]
  },
  {
    "id": "e647d10f92194bd40fc05f84327fd5a0",
    "title": "四十咏皇甫佥事汸",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "陶令谢彭泽，畲令辞全椒。",
      "俱言以酒废，无乃为折腰。",
      "陶影不出山，畲迹不入里。",
      "当其傀俄时，千载如一轨。",
      "新诗亦自佳，能谐世人耳。"
    ]
  },
  {
    "id": "e647d10f92194bd40fc05f843f48aa14",
    "title": "四十咏皇甫佥事汸",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "时平介胄间，风雅亦一诣。",
      "我怜张将军，摆脱谢流辈。",
      "傍采元嘉风，不踏会昌地。",
      "卷白气若粗，杀青心自细。",
      "试问锦鹔鹴，已从酒家质。"
    ]
  },
  {
    "id": "e647d10f92194bd40fc05f84477a9807",
    "title": "四十咏皇甫佥事汸",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "羽王拙宦人，沈精托文秇。",
      "颇修邺下言，突过景龙际。",
      "沾沾意自伐，汲汲取相媚。",
      "十载七徙官，青衫转成敝。",
      "徒令五彩翰，零落偏荒裔。"
    ]
  },
  {
    "id": "e647d10f92194bd40fc05f840630dbbd",
    "title": "四十咏皇甫佥事汸",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "齐风故憍志，子愿乃温然。",
      "书探会稽室，文匠东京前。",
      "抗志凌九霄，降体纳百川。",
      "伊余安时汰，君子衷所怜。",
      "遘若饮醇醪，暌若思婵娟。"
    ]
  },
  {
    "id": "e647d10f92194bd40fc05f843b7f4612",
    "title": "四十咏皇甫佥事汸",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "吏部弱冠年，其名已张楚。",
      "籍籍尚书郎，小遂厌圭组。",
      "晞■朱鸟颠，探珠骊龙府。",
      "岩壑与廊庙，但悟即千古。",
      "毋泥五君篇，溪刻徒自苦。"
    ]
  },
  {
    "id": "e647d10f92194bd40fc05f840fafbb9d",
    "title": "四十咏皇甫佥事汸",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "曹生菰芦人，须作猬毛磔。",
      "孝友自天就，侠游聊寄迹。",
      "睥睨一世间，降心见超识。",
      "玄依子云阁，相卜汤源宅。",
      "铁网沈珊瑚，冥搜十年得。"
    ]
  },
  {
    "id": "e647d10f92194bd40fc05f84581fbed0",
    "title": "四十咏皇甫佥事汸",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "徐生貌温如，骨节不茅靡。",
      "兴词虽沃若，所造有根柢。",
      "拂袖平原门，掩关骠骑里。",
      "不为造物弄，翛然事名理。",
      "勖哉出世资，毋轻慕才鬼。"
    ]
  },
  {
    "id": "e647d10f92194bd40fc05f843ddf0d92",
    "title": "四十咏皇甫佥事汸",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "瞿生状眇小，气雄三军帅。",
      "有志必自酬，无锋可令避。",
      "合掌西竺言，兴文遂余事。",
      "禅那有四病，宗门无一字。",
      "却问阿难陀，恐为博闻累。"
    ]
  },
  {
    "id": "e647d10f92194bd40fc05f84c5099fcb",
    "title": "四十咏皇甫佥事汸",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "女家不乏材，顾生尤翘楚。",
      "一赋回帝颜，群姝让眉妩。",
      "视草缓铜龙，横经高白虎。",
      "归卧昆山阳，夜光未轻吐。",
      "时俗易为工，逊志在千古。"
    ]
  },
  {
    "id": "e647d10f92194bd40fc05f8426d0fe25",
    "title": "四十咏皇甫佥事汸",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "王族饶天藻，旧条困宗正。",
      "子厚舞象年，奕奕着才行。",
      "太息自试表，含轸黄初令。",
      "不睹曹子桓，觊握真宰柄。",
      "感此有尽年，剧称文章盛。"
    ]
  },
  {
    "id": "e647d10f92194bd40fc05f844e27db0b",
    "title": "四十咏皇甫佥事汸",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "昔予忝晋棘，所荐多名士。",
      "黄生独裒然，博雅轻流辈。",
      "惠我锦绣段，示我瑶华制。",
      "苦心济南室，转与时趣避。",
      "为汝一解嘲，知希身转贵。"
    ]
  },
  {
    "id": "e647d10f92194bd40fc05f843cb0dc48",
    "title": "四十咏皇甫佥事汸",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "司理宦不达，遂作身后计。",
      "呕心出奇语，意表见新致。",
      "摆脱尘中好，雕锼千古诣。",
      "放情山水间，虚舟了无系。",
      "晚合未为迟，逼人良可畏。"
    ]
  },
  {
    "id": "e647d10f92194bd40fc05f8470a5f0f1",
    "title": "四十咏皇甫佥事汸",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "王生托清狂，贫不解工俗。",
      "对客无寒暄，匕箸恣所欲。",
      "及乎命笔时，纷纷坠珠玉。",
      "秀色若可餐，清音宛相属。",
      "忌者攻其瑕，虽瑕意亦足。"
    ]
  },
  {
    "id": "e647d10f92194bd40fc05f848e353c3c",
    "title": "四十咏皇甫佥事汸",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "太原人中龙，有子汗必血。",
      "䟤跋秇苑场，歘尔电同掣。",
      "俊声亦麇至，雅非衷所屑。",
      "物表托金兰，尘中莹冰雪。",
      "置余父子间，孤蓬亦成节。"
    ]
  },
  {
    "id": "e647d10f92194bd40fc05f8416a18053",
    "title": "四十咏皇甫佥事汸",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "仲淹司马弟，友于一何笃。",
      "不作阿奴攻，但经平子目。",
      "心期偏韦布，酒语易肝腹。",
      "折节西京言，翩翩标二陆。",
      "遂令谼中植，蘼芜亦芬馥。"
    ]
  },
  {
    "id": "e647d10f92194bd40fc05f84ca7d030a",
    "title": "四十咏皇甫佥事汸",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "孟达才故饶，结思在幽沈。",
      "江左有新契，中原非故钦。",
      "澹尔秋山色，泠然流水音。",
      "有弟能挫名，转迹入青林。",
      "未却方中轨，焉知尘外心。"
    ]
  },
  {
    "id": "e647d10f92194bd40fc05f84f0c6829a",
    "title": "四十咏皇甫佥事汸",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "吾爱张中丞，颉颃有难弟。",
      "窥豹昭蔚文，食牛吐生气。",
      "人传火攻横，不晓璧联贵。",
      "彩笔生纵横，青山晚憔悴。",
      "踯躅手板间，犹歌蜀道易。"
    ]
  },
  {
    "id": "e647d10f92194bd40fc05f84f7492e1c",
    "title": "四十咏皇甫佥事汸",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "梅生抱超识，雅复与才会。",
      "上下千载间，有造无不诣。",
      "袅娜出余态，泓渟饶深致。",
      "三十而逢掖，同学多已贵。",
      "长卿宁当过，过乃扬得意。"
    ]
  },
  {
    "id": "e647d10f92194bd40fc05f846306e19d",
    "title": "四十咏皇甫佥事汸",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "中丞昔谈艺，磊落在嘉靖。",
      "季子甫离髫，豹文已彪炳。",
      "宁唯代为箕，其力乃超乘。",
      "突过元和表，穷探杜陵境。",
      "游汝父子间，令人泪潜迸。"
    ]
  },
  {
    "id": "e647d10f92194bd4009b4608bfd243b3",
    "title": "八哀篇陆征士治",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "叔平少侠游，秉志乃自纯。",
      "丹青虽余事，亦足走世人。",
      "种菊支硎傍，不与俗客亲。",
      "挟余两洞庭，一一貌其真。",
      "墓草渐已宿，其迹犹若新。"
    ]
  },
  {
    "id": "e647d10f92194bd4009b46086d9c261b",
    "title": "八哀篇陆征士治",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "孔嘉丽文辞，耿介独天赋。",
      "脱屣公车门，掩鼻平津府。",
      "与余虽晚遇，阔达成尔汝。",
      "酒德时温然，令人感叔度。",
      "每愧墓中言，未足昭千古。"
    ]
  },
  {
    "id": "e647d10f92194bd4009b46082a7bde97",
    "title": "八哀篇陆征士治",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "休承名家后，无所不具体。",
      "既衍子墨流，复工丹青理。",
      "晚节始挂冠，余映被桑梓。",
      "客携问奇酒，门多乞言轨。",
      "八十而委化，翕然称趾美。"
    ]
  },
  {
    "id": "e647d10f92194bd4009b46080855b7b9",
    "title": "八哀篇陆征士治",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "子兼性坦陀，友余实忘年。",
      "岂乏一世用，沈冥文酒间。",
      "上书谢不任，归耕太湖田。",
      "右伯亦已尊，家具尚萧然。",
      "至今绰楔表，蛟龙郁相缠。"
    ]
  },
  {
    "id": "e647d10f92194bd4009b4608a93de110",
    "title": "八哀篇陆征士治",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "陆公昔射策，天子异其对。",
      "世路方易工，悠然成孤退。",
      "折节酬古欢，畅情在游艺。",
      "既成一家言，聊滋暮年味。",
      "凤德匪遽衰，鸿心终何异。"
    ]
  },
  {
    "id": "e647d10f92194bd4009b460879ec9451",
    "title": "八哀篇陆征士治",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "淳父负奇癖，形骸更土木。",
      "伤时伯鸾噫，感遇嗣宗哭。",
      "呕心一锦囊，瑰丽时自足。",
      "霏霏吐屑金，宛宛成叶玉。",
      "岂不悟千秋，眼底怨局促。"
    ]
  },
  {
    "id": "e647d10f92194bd4009b460834068a8f",
    "title": "八哀篇陆征士治",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "季狂为诸生，避仇夜中走。",
      "自诧伧颊雄，不操吴音久。",
      "颇鲜鳞甲腹，仅余雌黄口。",
      "大历元和间，纵横无不有。",
      "归骨闽天长，遗编知在否。"
    ]
  },
  {
    "id": "e647d10f92194bd4009b46083849e97f",
    "title": "八哀篇陆征士治",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "叔宝事丹青，往往得其意。",
      "虽游文翁门，厥祢繇沈氏。",
      "藏书盈万卷，一一手铨次。",
      "伏枕归婴儿，毋亦造物忌。",
      "生亦无异人，死还知汝异。"
    ]
  },
  {
    "id": "e647d10f92194bd4366a0bcb51b353f0",
    "title": "余自解郧节归耕无事屈指贵游申文外之好者得十人次第咏之袁太常洪愈",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "抑之司徒裔，秉操更清绝。",
      "当其谢九卿，依然卧寒雪。",
      "坦陀若可亲，磊砢竟难悦。",
      "逃名雅非意，名至亦不屑。",
      "事事皆愧君，难从世人说。"
    ]
  },
  {
    "id": "e647d10f92194bd4366a0bcbb3f15eb9",
    "title": "余自解郧节归耕无事屈指贵游申文外之好者得十人次第咏之袁太常洪愈",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "伊昔歌鹿年，公兄我如弟。",
      "詄荡宽酒德，参差偕宦轨。",
      "北风吹转蓬，升沉自兹始。",
      "何言伯同命，乃繇巨源启。",
      "窃窥上臣心，非繇植桃李。"
    ]
  },
  {
    "id": "e647d10f92194bd4366a0bcb19bd6c98",
    "title": "余自解郧节归耕无事屈指贵游申文外之好者得十人次第咏之袁太常洪愈",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "廷尉负雄辨，衮衮不可竭。",
      "乘时握铨衡，所登必耆哲。",
      "肮脏平津门，栖迟步兵辙。",
      "篇章亦流畅，要非中所悦。",
      "窃慕西去津，将无东海筏。"
    ]
  },
  {
    "id": "e647d10f92194bd4366a0bcbd9b6906c",
    "title": "余自解郧节归耕无事屈指贵游申文外之好者得十人次第咏之袁太常洪愈",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "中丞夙精悍，斤斤握铨柄。",
      "未底不惑年，赐履遍吴境。",
      "精心搜伏匿，用重抑贪横。",
      "何来茧丝毁，遂谐舆人咏。",
      "一疏表遗直，庶几松柏性。"
    ]
  },
  {
    "id": "e647d10f92194bd4366a0bcb4f635355",
    "title": "余自解郧节归耕无事屈指贵游申文外之好者得十人次第咏之袁太常洪愈",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "昔余客武昌，诣台受束约。",
      "夫君实同好，居体意相托。",
      "天然圭璋器，何必问雕琢。",
      "乘时佐铨府，和光聊画诺。",
      "循吏乃其余，映照亦不薄。"
    ]
  },
  {
    "id": "e647d10f92194bd4366a0bcbd6ae1613",
    "title": "余自解郧节归耕无事屈指贵游申文外之好者得十人次第咏之袁太常洪愈",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "中丞雅自负，珠玉生唾咳。",
      "出牧抗悍王，黔黎有深爱。",
      "开府襄汉滨，与余实为代。",
      "上相匪自今，夙昔蒙眄睐。",
      "推毂故亦公，登枢宁无待。"
    ]
  },
  {
    "id": "e647d10f92194bd4366a0bcbf13d01ba",
    "title": "余自解郧节归耕无事屈指贵游申文外之好者得十人次第咏之袁太常洪愈",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "刘君瑚琏姿，温文实天至。",
      "避岁时自远，履荣恒若浼。",
      "于物不取赢，苦县有深契。",
      "论交何必数，一面亦自慰。",
      "致语何必烦，默默两相贵。"
    ]
  },
  {
    "id": "e647d10f92194bd4366a0bcb49b75ae3",
    "title": "余自解郧节归耕无事屈指贵游申文外之好者得十人次第咏之袁太常洪愈",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "胜流奚必远，居然在亲故。",
      "孝友出名家，之子饶远度。",
      "托隐不违俗，御华时抑素。",
      "天意笃象贤，翱翔亘云路。",
      "物情渐麇集，岩穴安得固。"
    ]
  },
  {
    "id": "e647d10f92194bd4366a0bcbe8016640",
    "title": "余自解郧节归耕无事屈指贵游申文外之好者得十人次第咏之袁太常洪愈",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "俯仰天地间，有才不易真。",
      "李侯治吴兴，捭阖乃如神。",
      "秋霜有时抑，春雨靡不伸。",
      "酒语时启予，衰魄为之振。",
      "安能托宇下，朝夕庇斯人。"
    ]
  },
  {
    "id": "e647d10f92194bd4366a0bcb4b0a5806",
    "title": "余自解郧节归耕无事屈指贵游申文外之好者得十人次第咏之袁太常洪愈",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "郭公交若浅，三吴自深惠。",
      "精心拊黔首，耽眼摄墨吏。",
      "昔者揽辔余，今兹杖钺地。",
      "欲发未发辰，千人万人泪。",
      "即令负俗讥，浊泾有清渭。"
    ]
  },
  {
    "id": "e647d10f92194bd4cf5206b9d6a4bb7a",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "□卿勉为让，汰者亦不违。",
      "酂侯恶平阳，易箦乃不私。",
      "如何鼎铉间，腹刃日相排。",
      "既安成功退，起狱复中之。",
      "天道亦昭昭，循环无已时。"
    ]
  },
  {
    "id": "e647d10f92194bd4cf5206b9d76bbbd1",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "唐虞建官百，夏商始加倍。",
      "周官固兼摄，乃不为禄计。",
      "王畿仅千里，纷纷错采地。",
      "但读妖莽书，可望亡新治。",
      "为食裁冗官，省官仍省事。",
      "任怨理则然，曲徇反成累。"
    ]
  },
  {
    "id": "e647d10f92194bd4cf5206b9200b797c",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "许由辞四岳，高蹈箕山侧。",
      "饮水而弃瓢，谁能伺其迹。",
      "千载一羊裘，吾恨堪物色。",
      "图南就嘉征，通明参秘画。",
      "自为大药资，终招隐沦擿。"
    ]
  },
  {
    "id": "e647d10f92194bd4cf5206b9fd77e78a",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "太公有丹书，于道若卓尔。",
      "剪殷首骏勋，开齐垂世纪。",
      "阴谋实种种，安能涂人耳。",
      "信史未敢凭，吾闻诸夫子。",
      "变鲁标深讥，观乐示微旨。",
      "却美齐桓正，尊王固如此。"
    ]
  },
  {
    "id": "e647d10f92194bd4cf5206b9e6ed775e",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "韩起执晋政，下临东诸侯。",
      "所觊一玉环，再请再不售。",
      "辞者既引义，听者但包羞。",
      "岩岩魏太子，旦夕宰神州。",
      "所获一玉玦，卑辞谢钟繇。",
      "丞相时晨起，中郎或晏休。",
      "充庭尽璆琳，但颔不问酬。",
      "似移勃律河，拱置车门头。"
    ]
  },
  {
    "id": "e647d10f92194bd4cf5206b9a5202be0",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "穰侯太后弟，勋贤无与伦。",
      "握秉五十年，山东半为秦。",
      "唾手夺相印，咄咄一旅人。",
      "辎重东出关，黄金贱于薪。",
      "人生畏失职，所忧岂在贫。",
      "应侯功不多，况乃疏间亲。",
      "解绶不待晚，翛然保其身。"
    ]
  },
  {
    "id": "e647d10f92194bd4cf5206b939f82267",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "翩翩原尝辈，散金买虚名。",
      "独有魏公子，好义复知兵。",
      "取士识其真，肝腑为之倾。",
      "一战邯郸完，再战大梁宁。",
      "五国从若风，强秦闭崤𡸾。",
      "积弱幸以强，昏主堕维城。",
      "身死社不木，异代感英声。"
    ]
  },
  {
    "id": "e647d10f92194bd4cf5206b9daa6c733",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "秦皇与汉武，雄略盖一世。",
      "如何求神仙，毕死不能致。",
      "醇秾日濡首，二八更代侍。",
      "一念杀机发，九有为腥秽。",
      "于力岂不饶，于道转成悖。",
      "所以雪山翁，先辞转轮位。"
    ]
  },
  {
    "id": "e647d10f92194bd4cf5206b960326033",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "商君挟强力，焉能使秦王。",
      "牖下亦已隃，华衮徒滋谤。",
      "如何群小谋，复树中丞相。",
      "仲达策有走，燕公雠可忘。",
      "人巧一旦伸，天威畴能抗。",
      "万事翻覆手，虽变理非诳。"
    ]
  },
  {
    "id": "e647d10f92194bd4cf5206b9340d15cc",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "战国一子舆，其德几素王。",
      "仁义不获施，千载訾齐梁。",
      "侃侃程正叔，矫矫朱紫阳。",
      "宋室有遗恨，不登中书堂。",
      "造物护其偏，欲令见所长。",
      "微言在竹素，千秋扬耿光。"
    ]
  },
  {
    "id": "e647d10f92194bd4cf5206b95db80797",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "孙吴工用整，起剪工用强。",
      "神哉淮阴侯，变化乃无常。",
      "举目尽乌合，出手成龙骧。",
      "百战取中原，黥彭那得方。",
      "精诚拒武涉，小谬请假王。",
      "高帝抚孤雏，魂魄忧未央。",
      "见谓高鸟尽，谓可良弓藏。",
      "遗恨在匈奴，冒顿骄大荒。"
    ]
  },
  {
    "id": "e647d10f92194bd4cf5206b9c2b229a3",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "石乞相白公，能使楚社倾。",
      "事覆不庇身，怡然九鼎烹。",
      "王邑卫渐台，父子死汉兵。",
      "磔肉县五父，狗亦厌其腥。",
      "淫女徇所欢，一死犹胜生。",
      "不睹西市倡，改服奏银筝。"
    ]
  },
  {
    "id": "e647d10f92194bd4cf5206b9fc1123f8",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "汉祖提一剑，西行取天下。",
      "所过降名城，畴非背主者。",
      "两贤岂相阨，丁公悔其舍。",
      "刑赏在须臾，乃复为名假。",
      "不然卖国儿，项伯开茅社。",
      "宁如我高皇，福寿独褒借。"
    ]
  },
  {
    "id": "e647d10f92194bd4cf5206b9d2440e5a",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "韩彭既已族，萧相请室归。",
      "留侯始长叹，赤松将见依。",
      "受劫建成侯，于事亦已危。",
      "幸辞高皇网，复受吕后羁。",
      "百谷土地腥，既辟复食之。",
      "商山自有人，四皓了不知。"
    ]
  },
  {
    "id": "e647d10f92194bd4cf5206b9ac9ca7e7",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "秦始修封禅，白骨尸撑连。",
      "汉武修封禅，宇内尽骚然。",
      "开元修封禅，妖女蘖其间。",
      "文彩涂人目，万眸自睊睊。",
      "隋帝既平陈，能为长者言。",
      "虚言诬上帝，薄德报名山。"
    ]
  },
  {
    "id": "e647d10f92194bd4cf5206b9498ae92d",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "孝武驱三方，快若风扫翳。",
      "及乎遇匈奴，往往不得志。",
      "长平既雄武，冠军复剽锐。",
      "横穿单于幕，直夺金人祭。",
      "拓地城五原，雪雠光九世。",
      "是时李飞将，子长所深寄。",
      "天幸与数奇，词组成轩轾。",
      "竟令挞伐威，寥寥无可记。"
    ]
  },
  {
    "id": "e647d10f92194bd4cf5206b906d2de8f",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "项羽千载雄，淮阴万人敌。",
      "兵谋归蒲山，盗道推建德。",
      "友谅据上流，势压江南坼。",
      "或臣或假手，或抗或相扼。",
      "天顾要有真，人巧无不悉。",
      "宁知嬴与赵，攻瑕易为力。"
    ]
  },
  {
    "id": "e647d10f92194bd4cf5206b99b42d76a",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "魏其既罢相，武安客如云。",
      "独有灌太仆，捐身奉故君。",
      "长平事势改，舍旃趍冠军。",
      "谁如任司直，胶漆逾不分。",
      "寸心既无负，薄俗亦少敦。",
      "信史表其贤，异乎吾所闻。",
      "七尺人自有，安能老它门。"
    ]
  },
  {
    "id": "e647d10f92194bd4cf5206b9cc25d82b",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "汉武鞭九有，所寄三腹心。",
      "公孙为丞相，脱粟一布衾。",
      "张汤为大夫，家不满千金。",
      "弘羊为搜粟，钩较穷飞沈。",
      "横赏五十年，民力犹可任。",
      "即论守与才，隐然亦国琛。",
      "古人不足古，今人良愧今。"
    ]
  },
  {
    "id": "e647d10f92194bd4cf5206b97aa60518",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "李广僇降羌，百战侯不成。",
      "虞诩僇降羌，百口不一增。",
      "所以辛酒泉，终屈赵营平。",
      "天子诛南越，霜戈荡烟箐。",
      "畴举螳螂臂，卤级千万赢。",
      "斗印悬肘间，焉能使无腥。"
    ]
  },
  {
    "id": "e647d10f92194bd4cf5206b9da177306",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "淮阴独登坛，高密初杖策。",
      "抵掌下关中，缓颊定河北。",
      "孔明出茅庐，三分已先画。",
      "人主恐不真，真则鱼水得。",
      "人才恐不真，真则寄社稷。",
      "竖儒就功名，往往贱贫迫。"
    ]
  },
  {
    "id": "e647d10f92194bd4cf5206b960a22e4e",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "子孟秉精忠，其功在受遗。",
      "身死骨未寒，五宗遂参夷。",
      "林甫易君聪，九有为之隳。",
      "生时享万钟，没不保其尸。",
      "天威在人间，臣子安得私。",
      "所以余殃及，贤否同一揆。",
      "高皇罢丞相，赫哉千古师。"
    ]
  },
  {
    "id": "e647d10f92194bd4cf5206b9e75f59bf",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "煌煌炎汉业，九有将为新。",
      "吏民颂功德，四十三万人。",
      "蜀叟方著书，醊醨留其醇。",
      "祸患将见迫，仓皇成剧秦。",
      "夫岂能钓荣，苟在完其身。",
      "一入霸儒手，名尽言亦沦。"
    ]
  },
  {
    "id": "e647d10f92194bd4cf5206b9668e252c",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "建武薄三公，尚书领西掖。",
      "虽复当枢要，厥佩犹铜墨。",
      "久次文无害，始为二千石。",
      "尾大终压身，备物仍典册。",
      "千载同兹恨，学士充内职。",
      "上可蔽主权，下不膺吏责。",
      "却顾九列人，黯黮无颜色。"
    ]
  },
  {
    "id": "e647d10f92194bd4cf5206b9d6f448ce",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "阳都当国秉，五侯竞骄怙。",
      "是时谷司农，矫矫衡言路。",
      "批鳞击君瑕，凭社忧主悟。",
      "张禹舐犊翁，循默滋巨蠹。",
      "孔光首鼠徒，依回市炎祚。",
      "天下不为刘，识者了其故。",
      "彼莽何能为，谏臣与两辅。"
    ]
  },
  {
    "id": "e647d10f92194bd4cf5206b994187862",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "宋弘初宦汉，仕莽为并牧。",
      "承鼎建武中，虽壮齿亦足。",
      "抗言辞帝婚，俯首甘新禄。",
      "李密既陈情，无何徇除目。",
      "赋诗怨积薪，曾是念初服。",
      "翘首坐上尊，晋耶当为蜀。",
      "苟窃义孝名，千秋宁无恧。"
    ]
  },
  {
    "id": "e647d10f92194bd4cf5206b9237ee9f8",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "石显攻微文，忠言被巧诋。",
      "如何久不败，与帝相终始。",
      "惜哉匡说诗，晚节终藿靡。",
      "侵盗丽丹书，经术遂不齿。",
      "后贤小其规，天权煽表里。",
      "九重开宸断，八柄俄在已。",
      "虽复加诸膝，委之若敝屣。"
    ]
  },
  {
    "id": "e647d10f92194bd4cf5206b996a4d066",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "安史扇余氛，河北成异域。",
      "睢盱五十载，国威为之屈。",
      "时维田侍中，精诚贯白日。",
      "手挈六州归，力收叛藩■。",
      "时宰不睹机，捐之饱狂獝。",
      "布也枕戈恨，悍卒宁见恤。",
      "何以报君亲，刳心万事毕。"
    ]
  },
  {
    "id": "e647d10f92194bd4cf5206b94b2fd6ec",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "翟相持短丧，除服起视事。",
      "皦皦刘司徒，复明先王制。",
      "侃侃富韩公，千载伸兹谊。",
      "嵩之触众喙，不能保其位。",
      "念非衽金革，谁当使弗避。",
      "亡论权君亲，为君者谁氏。"
    ]
  },
  {
    "id": "e647d10f92194bd4cf5206b95ed62ec6",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "汉明敦友于，感自东海强。",
      "唐明昵昆弟，成器为子臧。",
      "地远天性出，迹拟人伦妨。",
      "龂龂隐太子，纠纠巢刺王。",
      "既迫螫手忧，能辞喋血伤。",
      "所以斗粟谣，终愧鹡鸰章。"
    ]
  },
  {
    "id": "e647d10f92194bd4cf5206b903a45f83",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "东京夸汝南，北魏推弘农。",
      "友于列九命，祖祢尽三公。",
      "名德冠时英，礼让世所宗。",
      "董卓盗天常，尔朱纵穷凶。",
      "贤哲俱骈首，清渭为之红。",
      "盛极必有衰，世污以已隆。",
      "虽无绍与侃，宁能保丰终。"
    ]
  },
  {
    "id": "e647d10f92194bd4cf5206b97ef48d61",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "梁冀挟椒房，人主在股翼。",
      "一朝尸二公，举朝皆胁息。",
      "八使行按部，先埋都亭轭。",
      "带剑入尚书，跪领张陵叱。",
      "乐安与京兆，犹能僇其客。",
      "死者代相禅，生者不改直。",
      "宁如书生贵，横行于八极。"
    ]
  },
  {
    "id": "e647d10f92194bd4cf5206b9ff124f83",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "和熹昔临朝，文彩冠东都。",
      "立幼擅天权，不救昆弟诛。",
      "宣仁善革故，圣泽沛皇图。",
      "荣名伸敌国，不免子孙诬。",
      "追惟正统初，茕然五尺孤。",
      "太后坐深宫，格心但诗书。",
      "九有颂慈孝，千载仰深谟。"
    ]
  },
  {
    "id": "e647d10f92194bd4cf5206b9c69aedfd",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "范公悲汉亡，坐卧一车裀。",
      "三十六载中，不笑亦不颦。",
      "声在咽喉间，畴能闭其呻。",
      "万古宇宙间，一见有心人。",
      "次则颜见远，慨然能致身。",
      "宁为江陵鬼，不作建康臣。",
      "顿令首阳薇，奕奕神更新。"
    ]
  },
  {
    "id": "e647d10f92194bd4cf5206b968942ebf",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "仲举诛左铛，谋参闻喜席。",
      "其人虽可言，其地终外戚。",
      "何进屠酤儿，一死媒汉贼。",
      "扬汤而息沸，焉能令沸息。",
      "新莽盗汉炎，隋坚成鼎革。",
      "赫赫我皇猷，万世垂内则。"
    ]
  },
  {
    "id": "e647d10f92194bd4cf5206b97fa9f934",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "梁侯既伏法，伯始亦解宦。",
      "元相死制狱，缙也同兹难。",
      "鼎足共承君，椷口以成乱。",
      "伴食犹可言，窃脂良足叹。",
      "方进媾红阳，幸叨帝恩逭。",
      "却条厚善者，九列俱流窜。",
      "于世虽已张，于颜能无汗。"
    ]
  },
  {
    "id": "e647d10f92194bd4cf5206b91e37f963",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "维汉有宣哀，隆亲仅王号。",
      "知者犹谓私，凛然太和诏。",
      "窃窥仁人志，既考而复庙。",
      "批鳞见臣节，因心亦子道。",
      "权佐修其郤，陈章托媚奥。",
      "自诧万古纲，能无万古笑。"
    ]
  },
  {
    "id": "e647d10f92194bd4cf5206b90dbd9afa",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "永明感奇征，微言自西竺。",
      "后果摄往因，如环代相续。",
      "楚英慕之诛，崔浩排之族。",
      "姚秦炽之亡，周武熄之促。",
      "趣舍同一途，畴能明罪福。",
      "是以有漏因，智者了不录。"
    ]
  },
  {
    "id": "e647d10f92194bd4cf5206b9f67a7fe3",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "东都蔽阉宦，仪曜尽为腥。",
      "八俊复三君，皦皦露其嬴。",
      "林宗巧弥缝，遑遑竟无成。",
      "太邱为包茹，嘿嘿以苟生。",
      "鲸波挟衡飙，一苇安得争。",
      "唯见黄叔度，鸿飞独冥冥。"
    ]
  },
  {
    "id": "e647d10f92194bd4cf5206b9eecba1f9",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "孔明讨汉贼，祁山凡六出。",
      "威惠等春膏，精诚贯秋日。",
      "讴谣道相属，身死名不没。",
      "阳都佐东主，举朝服明决。",
      "如何反掌间，名身并遒灭。",
      "即论新城挫，不掩徐塘伐。",
      "成败遂低昂，千秋令中热。"
    ]
  },
  {
    "id": "e647d10f92194bd4cf5206b98645d885",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "曹氏据七州，威力方盖世。",
      "云长鼓偏师，一战挫其锐。",
      "似忆白马围，欲徙铜驼避。",
      "国贼碧眼儿，窃败乃公事。",
      "昭烈与孔明，兹时诚失计。",
      "三万黄头军，顺流下白帝。",
      "退可伐贼谋，进当厚师继。",
      "既蹶兴愤师，中原了无意。",
      "竟令涪江水，酿作永安泪。"
    ]
  },
  {
    "id": "e647d10f92194bd4cf5206b98079a477",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "文若本名家，志在匡社稷。",
      "周览六合间，畴能托其迹。",
      "降心事阿瞒，相与图僇力。",
      "迅扫群雄尽，彼奸愈得职。",
      "九锡从邺来，一死明夙昔。",
      "宁如寄奴相，忧在后石画。",
      "死犹擅元功，生不念王室。"
    ]
  },
  {
    "id": "e647d10f92194bd4cf5206b99710277e",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "张鲁世奇邪，乘险保梁州。",
      "及乎降曹公，五子万户侯。",
      "全义亦盗雄，所事无恩雠。",
      "胙土享真王，晚节更优游。",
      "梁州无砧盎，河南但锄耰。",
      "是时二邦外，柱骨如山丘。",
      "乱世能庇民，食报宁不优。"
    ]
  },
  {
    "id": "e647d10f92194bd4cf5206b93f2b7f1e",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "昔有王彦方，闇然敦古谊。",
      "讼者将取平，望庐恧而逝。",
      "淑问既已昭，弓旌遂麇至。",
      "一旦雠其身，侩酤以自秽。",
      "始悟矜名客，良非终隐计。",
      "众恶几于道，吾闻之老氏。"
    ]
  },
  {
    "id": "e647d10f92194bd4cf5206b9c5384d89",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "文王实剪魏，叔夜尸于市。",
      "天子不为雠，雠乃作天子。",
      "当时侍中君，衔愤栖田里。",
      "新沓竟怜才，终烦司徒启。",
      "惜哉荡阴役，终乃为雠死。",
      "王裒恸蓼莪，独行表君子。"
    ]
  },
  {
    "id": "e647d10f92194bd4cf5206b9113f2765",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "晋武弛王度，隋文擅天刑。",
      "于德实不竞，乘瑕乃合并。",
      "苻秦任景略，七州差荡平。",
      "慨然念大统，夫岂徒佳兵。",
      "淮淝误一蹶，中原遂土崩。",
      "竖儒轻相薄，志士叹无成。"
    ]
  },
  {
    "id": "e647d10f92194bd4cf5206b94686cded",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "五胡肉晋室，聪勒独狞凶。",
      "王族无完领，万姓一釜中。",
      "靳准小竖子，而乃夷聪宗。",
      "冉闵差强意，羯血三台红。",
      "伊昔新城役，坑秦快六雄。",
      "天地诚不仁，代报以无终。"
    ]
  },
  {
    "id": "e647d10f92194bd4cf5206b930a4358a",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "晋昭实剪商，诞也谊弗受。",
      "麾下数百人，一一田横友。",
      "矫矫继汉龙，夫岂称魏狗。",
      "攸之扶宋倾，迥为宇文守。",
      "二李起南北，慨焉捐其首。",
      "于心岂尽纯，于道良无疚。",
      "奉玺者何人，心死亦已久。"
    ]
  },
  {
    "id": "e647d10f92194bd4cf5206b93b7e5a6f",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "晋元起微弱，夷吾为始兴。",
      "武德中不竞，因事就功名。",
      "当时铮铮者，仅一陶士行。",
      "坐观武昌变，龃龉历阳兵。",
      "珍贿倾王室，睥睨折翼征。",
      "竖儒不睹事，谬比于孔明。",
      "所以柴桑叟，愤然振家声。"
    ]
  },
  {
    "id": "e647d10f92194bd4cf5206b9494563c7",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "太元抗强秦，江左一安石。",
      "惜哉饶远量，而乃乏远策。",
      "车骑实堪胜，用胜良未得。",
      "淮淝再鼓后，全秦皆丧魄。",
      "胡不遂长驱，归来偷宴息。",
      "坐视慕容炽，依然限南北。"
    ]
  },
  {
    "id": "e647d10f92194bd4cf5206b90cf5d59d",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "伯仁负高名，惟能日洪醉。",
      "深源负高名，老大不晓事。",
      "不用人若失，用之反成累。",
      "俯仰宇宙间，名虚复何冀。",
      "处仲与灵宝，犹能乱人世。"
    ]
  },
  {
    "id": "e647d10f92194bd4cf5206b919ae8a4d",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "明德擅轩龙，不及宋贵人。",
      "元魏为残忍，立庶戕其亲。",
      "亚子矫之谬，嫡后为大嫔。",
      "苟在快其私，毋乃乖天伦。",
      "胤体登宸极，往往称并尊。",
      "并尊无乃过，隆养礼亦均。"
    ]
  },
  {
    "id": "e647d10f92194bd4cf5206b9fbb57ec9",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "吴卒脱瘦冰，功当冠国臣。",
      "但求百斛酒，陶然竟其身。",
      "园卒为蕲王，致赀巨万缗。",
      "依然抱一瓮，老作灌园人。",
      "始悟范少伯，得之犹未真。",
      "辞越复居陶，忧死复忧贫。",
      "何似两卒贤，名与利俱泯。"
    ]
  },
  {
    "id": "e647d10f92194bd4cf5206b914901414",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "鲁霸倾储宫，大帝为之惑。",
      "及乎登见废，霸亦当大辟。",
      "魏秦倾储宫，势已危夺嫡。",
      "承干用反削，泰遂均州谪。",
      "岂唯觊觎解，亦使愤惋释。",
      "始悟英雄人，为舛亦不极。"
    ]
  },
  {
    "id": "e647d10f92194bd4cf5206b9b4150178",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "营平不贪功，获伸于明主。",
      "清源不贪功，主骄方黩武。",
      "封拜跬步间，见之弗肯取。",
      "供君一念快，使我万骨腐。",
      "禄儿方开边，曷不惭入土。"
    ]
  },
  {
    "id": "e647d10f92194bd4cf5206b9950f650d",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "元嘉修内政，江左乃宴宁。",
      "淳熙急外攘，庶事实励精。",
      "再举再辱师，戎马反纵横。",
      "拓跋威方振，完颜治复平。",
      "两劲迫自完，谁能问合并。",
      "少保痛朱仙，太尉悔崤𡸾。",
      "事机苟一失，千载遂无成。"
    ]
  },
  {
    "id": "e647d10f92194bd4cf5206b94c8ec883",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "曹马虽窃禅，犹存故君礼。",
      "灵宝存晋安，刘宋缘之起。",
      "是以零陵王，掩恨归蒿里。",
      "一念逞所私，千秋成厉轨。",
      "诸子岂尽嚚，人人不良死。",
      "不然寄奴勋，夫岂阿瞒比。"
    ]
  },
  {
    "id": "e647d10f92194bd4cf5206b93429bcab",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "彦国领元枢，坚辞格外赐。",
      "一赐何足言，难沮格外事。",
      "老臣于举动，往往见深意。",
      "鼎足共承君，染指不自制。",
      "椒房与左铛，相与徼恩惠。",
      "患得已不忧，得之了不愧。"
    ]
  },
  {
    "id": "e647d10f92194bd4cf5206b983dd0e4a",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "东昏逞屠僇，勋庸一朝尽。",
      "赫赫萧兰陵，雍州义师振。",
      "岂惟感家难，九有同兹愠。",
      "奈何吴娃恋，竟媒彭城衅。",
      "不闻夏殷灭，喜妲皆来嫔。",
      "人纲既已乖，天道良可信。",
      "更读巢刺编，令人发深恨。"
    ]
  },
  {
    "id": "e647d10f92194bd4cf5206b9f67d35a0",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "武陵怙酒德，法兴寄腹心。",
      "湘东肆豪猜，佃夫当喉襟。",
      "名轻行既劣，俾制嗣君淫。",
      "幸门既四辟，八座皆聋喑。",
      "片纸夕下来，晨即委刀砧。",
      "物情虽云快，隐忧良亦深。"
    ]
  },
  {
    "id": "e647d10f92194bd4cf5206b9cb5a4559",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "景倩实孝廉，精心事苫块。",
      "虽详褚公譬，谁能使居位。",
      "一朝遘国忧，扶携入趍卫。",
      "宋栋垂欲倾，一木焉足赖。",
      "父子同所归，怡然见先帝。",
      "子野竖儒生，咄咄计成败。"
    ]
  },
  {
    "id": "e647d10f92194bd4cf5206b9830d96ea",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "彦回秉清令，须髯矗如戟。",
      "会之负挺劲，长身若立壁。",
      "坚请天水社，力抗山阴逼。",
      "生死在须臾，岂尽为名饰。",
      "一念偶已非，滔天遂焉极。",
      "赫赫两师尹，能无发深惜。"
    ]
  },
  {
    "id": "e647d10f92194bd4cf5206b92b7d1fe6",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "每读梁史残，愀然感僧辨。",
      "奸雄志逐麇，肘腋遂中变。",
      "焚骨饮其灰，王颁解修怨。",
      "论功不受赏，竟免丹书谴。",
      "良胜伍行人，终成徇知恋。",
      "此身复为奢，沈冤竟谁唁。",
      "龚壮更超然，巴山从所愿。"
    ]
  },
  {
    "id": "e647d10f92194bd4cf5206b9a4ff4a79",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "宋彧剪诸昆，建安亦就图。",
      "忠勋在宗社，不获保头颅。",
      "魏恪猜群叔，彭城首见疏。",
      "明德格乾坤，未免当门锄。",
      "储胥既自彻，羽翼孑然孤。",
      "唾手授萧郎，遗蘖召尔朱。",
      "人事与天心，默应良不诬。"
    ]
  },
  {
    "id": "e647d10f92194bd4cf5206b975b17cad",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "谢朏箕山节，恨为子季卖。",
      "出处自当心，取决人謦欬。",
      "赫赫司徒公，谁能使之拜。",
      "辞萧初若远，仕鸾岂无害。",
      "指口但饮酒，优游于禅代。",
      "当时保身者，名位两不败。",
      "千载思胜业，令人有余慨。"
    ]
  },
  {
    "id": "e647d10f92194bd4cf5206b94276a089",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "晋有一仁人，开府羊荆州。",
      "梁有一仁人，车骑韦严侯。",
      "弱者怀其德，强者伐其谋。",
      "俭慈不敢先，老氏羊所优。",
      "竺教横天来，举世皆荡流。",
      "韦也守中庸，不忮复不求。"
    ]
  },
  {
    "id": "e647d10f92194bd4cf5206b926218362",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "昭明秉岐嶷，其用稍文弱。",
      "晋安一继之，靡靡成轻薄。",
      "而况于湘东，豹文乃羊鞟。",
      "何必侯司徒，然后成危削。",
      "奚俟宇文公，江陵方面缚。",
      "人主执天权，操念为美恶。",
      "浑浑西京词，已矣不可作。"
    ]
  },
  {
    "id": "e647d10f92194bd4cf5206b9e404ab01",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "尔朱起秀容，结侠倾魏室。",
      "众不满万人，所至无衡敌。",
      "立空葛荣众，远授天光策。",
      "有才足为乱，惜靡戡乱德。",
      "贺六曹瞒亚，黑獭仲谋匹。",
      "混合由真运，鼎峙乃材力。",
      "咄咄广武叹，令人歌阮籍。"
    ]
  },
  {
    "id": "e647d10f92194bd4cf5206b92a942448",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "魏氏起索头，统万驾勃勃。",
      "太武及文成，兵氛犹未歇。",
      "高祖力用夏，三灵为之悦。",
      "人文外以炳，天纲内多缺。",
      "易世曾几何，奄然遂改物。",
      "礼着忠信薄，斯言吾敢蔑。"
    ]
  },
  {
    "id": "e647d10f92194bd4cf5206b9b30914dc",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "高氏恣淫昏，为周剪明月。",
      "烱烱血一泓，刬之终不灭。",
      "英辟风后人，吠尧亦昭雪。",
      "易世有狂童，舍旃寻故辙。",
      "亲贤若齐王，睚眦见屠裂。",
      "为隋抑何厚，为周抑何蔑。",
      "掩卷感废兴，令人思明哲。"
    ]
  },
  {
    "id": "e647d10f92194bd4cf5206b9790cc47b",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "周武平晋阳，六合在掌指。",
      "如何后嗣昏，庙社同齐址。",
      "诚臣抱吁虑，直哉乌丸轨。",
      "徐方接陈壤，守经以俟死。",
      "卫瓘终不免，伯阳竟远徙。",
      "为身计若疏，为君斯可矣。"
    ]
  },
  {
    "id": "e647d10f92194bd4cf5206b9cace389e",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "唐公固隋臣，宇文启茅土。",
      "阿𡡉隃商辛，毒乃痛海宇。",
      "何必禅让迹，无害干戈取。",
      "为德固未深，功亦肩周武。",
      "反顾靡愧心，高光绝千古。",
      "若夫黄虞上，赫赫我皇祖。"
    ]
  },
  {
    "id": "e647d10f92194bd4cf5206b9f23e3c00",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "唐高甘聚麀，妖瞾窃皇纲。",
      "淫膻易庙社，三灵为惨伤。",
      "维城拉然崩，蹀血染天潢。",
      "莽卓为一人，寸斩不足偿。",
      "惜哉无绝母，完归于上阳。",
      "当时极兵威，万愤亦少扬。",
      "养虎自遗啮，遗恨在英王。"
    ]
  },
  {
    "id": "e647d10f92194bd4cf5206b9dd3e4a59",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "梁公古明德，昭代实无伦。",
      "濒死不改节，所莅惠必臻。",
      "婉谏复皇储，密引皆俊民。",
      "五龙既夹日，万古归其仁。",
      "危哉再相时，齿暮宦亦陈。",
      "万一先朝露，此志竟何伸。",
      "阿姨自有子，不作女主臣。"
    ]
  },
  {
    "id": "e647d10f92194bd4cf5206b97e1b4dbe",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "少陵实沈雄，太白擅豪华。",
      "当其盘礴时，口吻皆烟霞。",
      "一字翰墨林，千秋归大家。",
      "生平宦不达，晚节各天涯。",
      "奉谴窜夜郎，乞食困浣花。",
      "而我独何幸，获保青门瓜。"
    ]
  },
  {
    "id": "e647d10f92194bd4cf5206b924deb1e7",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "文饶一材臣，所至树风谊。",
      "会昌式微代，皇纽将解坠。",
      "立决万里筴，手挈三镇地。",
      "宠多器不任，为汰复为忮。",
      "垂老涉鲸波，白骨无所寄。",
      "但称裴司徒，不及李太尉。"
    ]
  },
  {
    "id": "e647d10f92194bd4cf5206b933458e50",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "唐德初告衰，宇宙正佳兵。",
      "前有郭汾阳，百折必东倾。",
      "万死不易心，后有李西平。",
      "万古立人极，岂惟宗社桢。",
      "彼燧亦何论，为罪亦已盈。",
      "惜哉临淮谬，遗恨在齐名。"
    ]
  },
  {
    "id": "e647d10f92194bd4cf5206b92086890d",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "裴公大将材，不解深州围。",
      "韩公大将材，不戢好水师。",
      "决胜或先登，宁如一偏禆。",
      "及乎坐庙堂，天子所蓍龟。",
      "词组转乾坤，匹身系安危。",
      "信哉尼父言，大受难小知。"
    ]
  },
  {
    "id": "e647d10f92194bd4cf5206b90d39c1aa",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "唐室将贾乱，高明俱倦勤。",
      "轩龙不安位，鹤驭将帝宾。",
      "两武称贤助，二李亦纯臣。",
      "云陛下家事，何必问外人。",
      "爱州与荆州，不惮批逆鳞。",
      "幸以首领完，沈沦竟终身。"
    ]
  },
  {
    "id": "e647d10f92194bd4cf5206b9dc2c8af7",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "兴庆帝父尊，重华天下养。",
      "如何猜疑际，天伦遂板荡。",
      "抱景等幽囚，跬步同流放。",
      "生时亿兆主，弥留向谁傍。",
      "牝鸡一司晨，豺虎成兹谤。"
    ]
  },
  {
    "id": "e647d10f92194bd4cf5206b993ceee21",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "牛李相树敌，进退为是非。",
      "刺刺唇吻间，人主至宵衣。",
      "如何洛蜀党，贤者亦为之。",
      "涣群表大易，不比有明规。",
      "矛盾起方寸，所读何书诗。",
      "窃窥五鬼章，至今令人疑。"
    ]
  },
  {
    "id": "e647d10f92194bd4cf5206b931a55dc0",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "阳公为谏议，四载閟其口。",
      "一作惊人鸣，出为道州守。",
      "鱼羹及稻糜，与众均所受。",
      "催科自注考，能令督邮走。",
      "兄弟凡三人，相与日饮酒。",
      "醉即共衾宿，不娶竟无后。",
      "钓奇性理僻，于道能知否。"
    ]
  },
  {
    "id": "e647d10f92194bd4cf5206b907d1c1fa",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "顺宗长谅阴，伾文遂窃柄。",
      "生终被窜僇，死犹蒙佞幸。",
      "及观所厘革，往往多敝政。",
      "颇收遗老还，力与中贵竞。",
      "柳吕一自没，欲速成蹭蹬。",
      "不睹快心人，时有膏肓病。"
    ]
  },
  {
    "id": "e647d10f92194bd4cf5206b9b3bc08a3",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "自古负心人，毋与朱三伍。",
      "狙诈曹瞒流，狞凶亚石虎。",
      "狂锋既犯跸，王公尽砧斧。",
      "沙陀首弄兵，乘时窃边土。",
      "破巢稍臣分，劫揆仍凶虏。",
      "力屈聊避尊，夫岂崇故主。",
      "窃陋司马公，帝纪安足数。"
    ]
  },
  {
    "id": "e647d10f92194bd4cf5206b999dc0780",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "天厌五季腥，时复一扫之。",
      "存者旦暮人，焉能辨华夷。",
      "冯公岂不伟，于节安所施。",
      "信心白刃间，荣贵保期颐。",
      "千秋蒙垢污，所救亦不訾。",
      "二石一海鸥，古称图澄师。",
      "儒者所不道，西竺将取斯。"
    ]
  },
  {
    "id": "e647d10f92194bd4cf5206b9e5f92e68",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "有宋躬柔德，台谏执天衡。",
      "与帝争是非，物论时见凭。",
      "念无九苞彩，爪距若苍鹰。",
      "桧冑肉喂之，搏击中所憎。",
      "士气一为夺，千秋犹不胜。",
      "侧耳平津馆，嗫嚅承明廷。",
      "咬咬双鸂𪆟，豸角何峥嵘。",
      "窜头复摇尾，宁不愧其名。"
    ]
  },
  {
    "id": "e647d10f92194bd4cf5206b9db51cd33",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "艺祖惇友于，淳熙不良弟。",
      "空宫閟丘嫂，阴刃戕二嗣。",
      "奚必柱斧声，然后乃成弑。",
      "普也社稷臣，驱除每先意。",
      "其误不在今，误在书金柜。",
      "何物一老妪，乱经徇所庇。",
      "每读梁孝书，窃贤窦詹事。"
    ]
  },
  {
    "id": "e647d10f92194bd4cf5206b9db4035c8",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "宣和负与国，复渝海上盟。",
      "一念不胜贪，宇宙遂佳兵。",
      "朱仙十三诏，竟分南北形。",
      "奕世言恢复，聊尔美其名。",
      "开禧大辱国，符离亦无成。",
      "孱然史越王，持重见讥评。",
      "贵寿复世延，毋乃当帝情。"
    ]
  },
  {
    "id": "e647d10f92194bd4cf5206b9e34b4709",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "伯纪与德远，忠志贯金石。",
      "量隘而才疏，焉能剪强敌。",
      "忠简差练事，其气已萧索。",
      "等彼王与谢，雍容参揆席。",
      "矫首眺大河，苍苍七陵色。",
      "安得刘寄奴，纯心为宗国。"
    ]
  },
  {
    "id": "e647d10f92194bd4cf5206b96992c76f",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "强敌震四垂，天地为之裂。",
      "铁骑过独松，宋胆悉以夺。",
      "信公仗孤忠，群僚乃乌合。",
      "弱卵压泰山，犹能整其辙。",
      "天运久已去，人事那得说。",
      "掩卷惜公才，世儒但称节。"
    ]
  },
  {
    "id": "e647d10f92194bd4cf5206b9442447f4",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "赞皇谢膺试，鲁公戒求辟。",
      "于中岂泊然，大小犹有择。",
      "奈何策华腴，而夺隐士职。",
      "前辙既已迷，后轨践其迹。",
      "是巧靡不师，畴能已日革。",
      "浮云翳其眸，欲辨人间色。",
      "何如皓魄澄，群曀自辟易。"
    ]
  },
  {
    "id": "e647d10f92194bd4cf5206b94cab315d",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "天厌一世人，英雄生马足。",
      "兵刃周八荒，所至皆鱼肉。",
      "中原冠带地，几希付樵牧。",
      "时维耶律公，捐身不违俗。",
      "宛转中所嗜，从容解其毒。",
      "遂令孑遗民，生齿成代续。",
      "万古祠禹功，从配当不恧。"
    ]
  },
  {
    "id": "e647d10f92194bd4cf5206b914842193",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "边马躏中原，遂扫东南陲。",
      "天地尽为元，生人安敢违。",
      "伦物俱澌尽，存者仅一丝。",
      "许生当色辰，强起修饰之。",
      "虽复风俗颓，犹守六经遗。",
      "奈何拘方士，龂龂生哫斯。",
      "不闻夫子言，吾欲居九夷。"
    ]
  },
  {
    "id": "e647d10f92194bd4cf5206b9622f1584",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "巴延善居功，师出能以律。",
      "中废同汾阳，晚荣等高密。",
      "廉公当鼎沸，一出秦陇谧。",
      "正色抑降臣，改颜崇儒术。",
      "莫谓秦无人，江左乃无匹。",
      "天意惜未纯，阿桑时间出。"
    ]
  },
  {
    "id": "e647d10f92194bd4cf5206b90595a330",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "高皇提一剑，力抉乾坤翳。",
      "圣武振八荒，荣名迈五帝。",
      "时维中山王，独任心腑寄。",
      "坐连百万兵，手挈中原地。",
      "才宏识更远，功大心转细。",
      "两都对珥貂，茅土垂世世。"
    ]
  },
  {
    "id": "e647d10f92194bd4cf5206b94d25c65b",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "开平卒于师，曹卫亦早逝。",
      "所以保令名，爵赏亦延世。",
      "宋公拓中原，功多罪亦细。",
      "颍公辟西南，未种纤介戾。",
      "苟免钟室诛，难辞杜邮赐。",
      "为燕剪名将，焉知非天意。"
    ]
  },
  {
    "id": "e647d10f92194bd4cf5206b9a7b58f34",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "韩公佐开国，雅若何在汉。",
      "尊当百僚师，戚则东第冠。",
      "贵富既已极，君恩未终涣。",
      "胡陈小竖子，何乃与其乱。",
      "投缳应星陨，谁能明非叛。",
      "但读虞部章，窃深投杼叹。"
    ]
  },
  {
    "id": "e647d10f92194bd4cf5206b9a6ea635a",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "吾怜革除际，诸贤何不辰。",
      "齐黄既首祻，希直亦谋臣。",
      "白刃亘天来，谁能保生存。",
      "桓桓铁尚书，血战挫燕人。",
      "捐脰不肯回，一死识其真。",
      "魏公椒房旧，大义乃灭亲。",
      "下见武宁王，慨焉不辱身。"
    ]
  },
  {
    "id": "e647d10f92194bd4cf5206b923f9399c",
    "title": "题阙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "己巳边马狂，上皇困鱼服。",
      "举朝一于公，嶷然回地轴。",
      "天子忧万年，鹤驾将改卜。",
      "代言当上赏，孤卿尽公禄。",
      "于独再坚辞，于心了无恧。",
      "彼权借文忮，谁知非实录。"
    ]
  },
  {
    "id": "e647d10f92194bd44a7696d9991ebdea",
    "title": "肖甫有中山开府之报喜而有寄",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "衡门掩疲病，稍与尘事绝。",
      "峥嵘岁莫天，覆盆何由雪。",
      "忽枉故人问，令我屐齿折。",
      "尚书尺一下，符玺行当发。",
      "蹙金双蟠螭，天子所赐钺。",
      "铁冠嶷其角，豸绣殷猩血。",
      "内台捩眼鼻，左辅当喉咽。",
      "始知中山箧，更成中山节。",
      "太阳吐朝晖，群翳俱消灭。",
      "崇兰泛宾筵，亩蕙成私悦。",
      "荣卑虽异势，物性区以别。",
      "子其奋驰骛，余衰安寂蔑。"
    ]
  },
  {
    "id": "e647d10f92194bd40ba8aa51271e4306",
    "title": "奉安道经一藏于阁西室敬述",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "太上携众真，逍遥于玉清。",
      "蚁观下土士，秽浊锢三灵。",
      "慈悯激流徽，贯珠自泠泠。",
      "精微缀宸章，错绣何青荧。",
      "轩辕启阴符，玄女驻缁軿。",
      "灵威抉潜宫，禹文不沈冥。",
      "隐约五千言，致柔澹无营。",
      "洸漾漆园叟，游戏与道并。",
      "内景散蕊珠，洞玉启丹扃。",
      "南真纡初秘，缘㖟在兴宁。",
      "滥竽昉灵期，殽玉实光庭。",
      "及乎宣和季，紫色复蝇声。",
      "误解抱朴书，九咽焰烟生。",
      "妄讴紫阳咏，恍焉丧其精。",
      "罔象获玄珠，中智谓非诚。",
      "将配西天言，及我东鲁经。",
      "含辉各垂照，皦若日月星。",
      "澄乳出醍醐，和美故无争。",
      "分流虽殊派，不悖当并行。",
      "小兆匪南董，慨焉慕赤明。",
      "上论九玄度，下纪万椿生。",
      "窃从玄卿后，良常勒新铭。"
    ]
  },
  {
    "id": "e647d10f92194bd433fea125388f434c",
    "title": "孔阳宗侯有亭曰依隐亭四傍皆竹余为赋之",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "东方昔玩世，大隐金门侧。",
      "之子固沈沦，宗正通属籍。",
      "家有淮王招，人歌岁星谪。",
      "饱飧淇澳菉，啸弄潇湘碧。",
      "唐李百万叶，疏者曰太白。",
      "结友栖竹溪，举世宗六逸。",
      "子亭以子名，子名借亭得。",
      "试一展吾诗，是否人间色。"
    ]
  },
  {
    "id": "e647d10f92194bd4dd0bc7b29c08b8c1",
    "title": "周郎蚤夭项女未适而死殉之合葬于周",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "君是岐路人，女是父母身。",
      "父母业已许，那能不属君。",
      "君今既玉折，女岂独瓦全。",
      "生当愧白日，死当快黄泉。",
      "丹旐从东去，素旐从西来。",
      "两旐东西合，缠绵不得开。",
      "黄蘖化为松，那知苦中久。",
      "十六项家女，千年周家妇。",
      "君面女不知，女心君应得。",
      "不似郤家儿，仓舒浑未识。",
      "团栾女贞树，煜若银河洗。",
      "不似韩凭木，将情作连理。",
      "伯夷岂殷民，为殷表君臣。",
      "首阳一抔土，万古归其仁。",
      "我欲竟此曲，此曲悲且长。",
      "结为金与石，融为冰与霜。"
    ]
  },
  {
    "id": "e647d10f92194bd4fa189de2cb3414b9",
    "title": "题双松卷盖岭南萧公之手植而其子别驾君读书其下者也",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "赤松游南海，手实贻萧郎。",
      "自云温山种，鸾凤所庇藏。",
      "峭茜双乔柯，矫若龙双翔。",
      "东树延夕舂，西枝媚朝阳。",
      "归云不只栖，偃盖必相当。",
      "谡谡元礼风，劲节抗玄霜。",
      "飕飕弘景飔，清音韵素商。",
      "有子馔铜盘，书声出琅琅。",
      "丁梦终见叶，贾对良岂荒。",
      "下当种灵珀，上当栋明堂。",
      "宁学家少府，斋前俱白杨。"
    ]
  },
  {
    "id": "e647d10f92194bd40d3ad0a4a7e91b79",
    "title": "答赠曹子大同",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "荆玉游中土，连城不复偿。",
      "武夫迫相淆，璠玙蔽其光。",
      "所以神自泣，黯然思陵阳。",
      "空谷产猗兰，无人自芬芳。",
      "菉葹群来狎，根株不相当。",
      "所以希拂拭，愿登君子堂。",
      "淮南富耆硕，曹子乃其良。",
      "渔猎六代薮，驰骋百氏场。",
      "五十困公车，六十钓沧浪。",
      "著书累万言，不博俸一囊。",
      "鹖雀暮来栖，万目呼凤凰。",
      "窃悲千秋瑞，长铩五色章。",
      "惠而好我音，携我以同行。",
      "知已何必多，寸心暴秋阳。",
      "结交何必早，岁晚见冰霜。"
    ]
  },
  {
    "id": "e647d10f92194bd4887e547ed098e4e2",
    "title": "敬美弟杜门信州移文乞休赋此寄之",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "寒霜日夜零，廓落成晏岁。",
      "羁羽坐空条，畴能不愁思。",
      "愁思望故乡，安为久留滞。",
      "故乡足稻粱，处者甘其惠。",
      "伏罗更以详，忽来诚可畏。",
      "不睹双飞凤，摩空适其志。",
      "晦显何足陈，无营乃为贵。"
    ]
  },
  {
    "id": "e647d10f92194bd4887e547e7a607559",
    "title": "敬美弟杜门信州移文乞休赋此寄之",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "侯生縻抱关，会计委宣尼。",
      "不复知身贱，焉知贵为谁。",
      "大块博物形，自古多参差。",
      "得失若浮萍，泛者偶值之。",
      "高位多折腰，韦缟乃信眉。",
      "黄鹄游于田，尺鴳笑其卑。",
      "狎世诚非易，避人良岂宜。"
    ]
  },
  {
    "id": "e647d10f92194bd4887e547ee1593059",
    "title": "敬美弟杜门信州移文乞休赋此寄之",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "彭蠡汇大江，洪波浩洋洋。",
      "零雨久滞淫，牛斗摄其光。",
      "匣中双飞龙，生不铲名王。",
      "一旦埋槁壤，时时啸寒霜。",
      "□□貌若兰，不因风菲芳。",
      "盛年中自失，垂晚怨朝阳。",
      "逝晷不我还，抚壮当自详。",
      "无为爱一壑，坐使玄鬓苍。"
    ]
  },
  {
    "id": "e647d10f92194bd44d59295d1e782918",
    "title": "题小桃源图",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "出郭只十里，种桃近千树。",
      "主人非避秦，亦不嫌客顾。",
      "有酒且赏花，酒尽应须去。",
      "试语刘麟之，何如此中住。"
    ]
  },
  {
    "id": "e647d10f92194bd478d84e1796d34b3f",
    "title": "胡楚玉，法门之龙象也，虽混迹㞐士，而超契应真。一旦别余游五台礼文殊大士，感此赋古体一章以赠",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "五台小五岳，梵天作真境。",
      "一岳为一台，秀出太行顶。",
      "青分鹫岭润，白破鸡足瞑。",
      "七宝蟠紫空，三珠喷香井。",
      "灵花时自秀，法雨长夏冷。",
      "吾闻古师利，结法当兹岭。",
      "不避老宿嫌，时时神猊骋。",
      "楚公乘古来，少小发精猛。",
      "服从居士便，心作苾刍静。",
      "托钵行别余，去去入幽迥。",
      "圣灯悟来现，佛日尘内永。",
      "不畏毒龙摄，所畏在光景。",
      "若叩清凉台，翛然在衣领。"
    ]
  },
  {
    "id": "e647d10f92194bd4cf511b282a269d51",
    "title": "赠卓征甫光禄见访弇园作",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "我爱卓王孙，隽声满人口。",
      "床头一鹔鹴，时时为客有。",
      "已工光禄吟，复耽步兵酒。",
      "白榜叩紫荆，青丝系杨柳。",
      "不为啖名来，能谈尘外否。"
    ]
  },
  {
    "id": "e647d10f92194bd4159d283253c7dc5a",
    "title": "凌大夫且适园",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "为园何必广，聊以答吾寄。",
      "胜从苹洲采，美许芗林媲。",
      "水石有真色，桑榆信所植。",
      "好雨东南来，百卉欣自媚。",
      "时禽宛宛鸣，鯈鱼悠然逝。",
      "念彼非有托，叶此成偶契。",
      "谷愚岂真徙，河清焉可俟。",
      "尺鴳与云鹏，逍遥不相倍。",
      "有待终愧烦，无营乃为贵。"
    ]
  },
  {
    "id": "e647d10f92194bd4c7f3cfff53dfd0de",
    "title": "王丈汝止偕张牧过祗园作",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "皇穹不爱道，爰产良知翁。",
      "奔走举世豪，先生得其宗。",
      "说法五十年，甘雨天南东。",
      "张牧如平阳，避舍舍盖公。",
      "轻榕白接䍦，坐我祗园风。",
      "恢谐与觞栾，盎然皆春融。",
      "我闻罗什师，时时迩淫躬。",
      "及乎饭棘针，亦与常饭同。",
      "乃知青莲华，无妨淤泥中。",
      "语罢一自笑，廓落高天空。"
    ]
  },
  {
    "id": "e647d10f92194bd4e0eab0eb1ea8ca49",
    "title": "唐伯虎画牡丹下睡猫题者不甚快意因戏为作之",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "白日当卓午，狸奴睛一线。",
      "胡为尚颓然，曲肱掩其面。",
      "得非薄苛醉，毋乃干陬倦。",
      "风吹木芍药，时时堕芳片。",
      "堕者作裀褥，留者充帷帟。",
      "高卧时未至，雄才晚方见。",
      "纵横群鼠辈，未解事机变。",
      "牙爪攒戟霜，飞腾掣弓电。",
      "讵止无当锋，谁与敢奔殿。",
      "刳裂惩狡贪，吮咀慰酣战。",
      "能令此辈空，不爱通侯券。",
      "丹青何人手，唐子少豪健。",
      "卖骏足偶蹶，屠龙技方贱。",
      "韬精恣鼓跌，含意在荒晏。",
      "鲑虾苟不乏，猫鼠各自便。",
      "犹胜李雟州，摇尾媚娘殿。"
    ]
  },
  {
    "id": "e647d10f92194bd463071194c3258a7a",
    "title": "送印上人归铜梁诗",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "大师铜梁秀，托钵娄江浔。",
      "向余忽西笑，笑指邛山深。",
      "出既无定所，归应无住心。",
      "吾闻梵天界，步步莲花金。",
      "兹地且不恋，况乃思故林。",
      "两足随世缘，耆宿有知音。"
    ]
  },
  {
    "id": "e647d10f92194bd486e638136791d7b6",
    "title": "题弇山园",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "惟古弇州西，国以君子称。",
      "其人皆胡耆，少者亦篯铿。",
      "中有五色鸟，仰吭向天鸣。",
      "金母饯周满，琬琰镌令名。",
      "海上吐三山，俨若芙蓉城。",
      "云根秀特出，风岩类削成。",
      "游者诧天工，焉知人所营。",
      "转徙一亩宫，其宽不容肱。",
      "徇情岂不怡，余适乃忘情。",
      "长生岂不佳，余学在无生。"
    ]
  },
  {
    "id": "e647d10f92194bd4ded5360638d659b0",
    "title": "题𩀌薋园",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "昔当遘时屯，掩迹遁闾井。",
      "所难近市喧，复深在原警。",
      "选地不在遐，步武得佳境。",
      "云来白石古，雨去苍苔静。",
      "瀹茗爇妙香，为我回酩酊。",
      "指麾勤剪刈，毋使薋菉逞。",
      "斯物岂余雠，虞为芝兰梗。",
      "晚途悔别择，返心皈平等。",
      "怨戚与愚贤，相将共箕颍。"
    ]
  },
  {
    "id": "e647d10f92194bd458a5fcb0fe0595be",
    "title": "题澹圃",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "吾弟善为幻，荆榛忽繁丽。",
      "春风弥天来，为汝雕万汇。",
      "绮目无不足，炙口有余脆。",
      "时维八九月，独往足余憩。",
      "水涸天根见，木凋地肥既。",
      "丹雘俱剥蚀，唯余一真际。",
      "进我天人粮，翛然禅悦味。",
      "冶游诸少年，五都竞为媚。",
      "毋以鸡肋观，夺我羊枣嗜。"
    ]
  },
  {
    "id": "e647d10f92194bd45d6d8bd7be229eed",
    "title": "题约圃",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "余有先人庐，不能饬衡荆。",
      "樵苏来共之，鸟雀自从横。",
      "吾儿慕老圃，聊为一经营。",
      "梅桃凡几树，修竹百余茎。",
      "取胜唯一池，弱不任扬舲。",
      "茅屋八九间，文之轩若亭。",
      "小丘仅逾刃，强亦以山名。",
      "又复名其圃，曰约差胜盈。",
      "君看芥子中，须弥了不赢。"
    ]
  },
  {
    "id": "e647d10f92194bd475513ba53c762ae8",
    "title": "入弇州园北抵小祗林西抵知津桥而止",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "维东有萧寺，澄潭面若镜。",
      "步武稍逶迤，林香发幽兴。",
      "荼蘼组春玩，橘柚文秋饤。",
      "祗林未易攀，仙源或堪侦。",
      "胎禽引圆吭，万树窍相应。",
      "游履自麇集，毋劳开蒋径。"
    ]
  },
  {
    "id": "e647d10f92194bd4d0d298416ebebc60",
    "title": "入小祗林门至此君轩穿竹径度清凉界梵生桥达藏经阁",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "衡门枕游径，往往严扃鐍。",
      "中有小年日，不与俗客说。",
      "幽亭抱修篁，三垂碧于玦。",
      "残阳过林表，余映散琐屑。",
      "长者所布金，苍苔互明灭。",
      "径穷胜自出，地转天亦豁。",
      "白榆荫银河，恍疑梵王设。",
      "穹阁树杪呈，二藏各安列。",
      "空王本不空，苦县有真悦。",
      "余本一蠹鱼，安能不自役。"
    ]
  },
  {
    "id": "e647d10f92194bd4e09b0aab67ade985",
    "title": "度萃胜桥入山沿涧岭至缥缈楼",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "兹桥绾群流，并割三山半。",
      "举头一峰尊，翼者亦簪汉。",
      "下有突星濑，怪石鸟兽窜。",
      "宵行或见怵，燕坐出深玩。",
      "窈窕径复通，蜿蜒势中断。",
      "白石纡清流，信意可枕盥。",
      "稍南穴其背，忽得天地观。",
      "却顾所入山，依依在几案。",
      "念此回环机，欣然一笑粲。"
    ]
  },
  {
    "id": "e647d10f92194bd42b31fc8b00a10837",
    "title": "自缥缈楼绝顶而下东穿潜虬洞",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "高楼足怡旷，展眺意已穷。",
      "俯身狎鸟道，侧足探虬宫。",
      "回光一乘隙，群玉皆玲珑。",
      "下汇湛湛流，盘石居其中。",
      "雀跃三过之，前复畏蒙茸。",
      "西南一虚窦，隐隐复溶溶。",
      "遥与突星会，迩则天镜通。",
      "幽阒难久留，吾将泛空蒙。"
    ]
  },
  {
    "id": "e647d10f92194bd4940b75ceef05cf70",
    "title": "由西山别磴至乾坤一草亭西北望城楼西南望武安王庙",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "沿溯石濑傍，十磴突平地。",
      "本谓入山深，那知出山易。",
      "旋螺结湫顶，步武一茅亭。",
      "俯看墙外陇，郁郁黄云平。",
      "落日满丽谯，粉堞尤幂历。",
      "箫鼓发丛祠，野火起枯柏。",
      "兴尽欲下来，曲水弄余晖。",
      "忽过金粟岭，天香逗人衣。"
    ]
  },
  {
    "id": "e647d10f92194bd470151d15209f12f4",
    "title": "穿西山之背度环玉亭出惜别门取归道",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "青虹跨高岭，雌霓隐其下。",
      "傍穿度窈窕，忽上得潇洒。",
      "钓矶字忘鱼，亦复无钓者。",
      "万玉出素妆，微红露妖冶。",
      "俄为出山路，使我恨眼踝。",
      "一步一回首，谁能遽成舍。"
    ]
  },
  {
    "id": "e647d10f92194bd48ab77f2b1639b060",
    "title": "由月波桥而东望梵音阁",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "飞桥挂西岭，遥与中弇通。",
      "明月组文波，万颖射鲛宫。",
      "诸峰一十二，献巧争为雄。",
      "奋肩若饥猊，垂首如渴虹。",
      "憔悴欲沈湘，飘飖独凌风。",
      "仰盼云间质，梵语错青红。",
      "一柱锦突兀，孤峰玉玲珑。",
      "虽疲子猷接，未悲阮径穷。"
    ]
  },
  {
    "id": "e647d10f92194bd4fb584e2049585056",
    "title": "穿率然洞入小云门望山顶却与藏经阁背隔水相唤",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "迤逦山深洞，盘石不盈步。",
      "欲幡藏中言，于兹可唤渡。",
      "阁影施崚嶒，诸峰借丹雘。",
      "回屐探薜门，介然见云路。",
      "阳崖纳绮照，阴壑含冰冱。",
      "枝樛幄成结，涧古藤堪度。",
      "拊石何泠泠，爽然若韶护。"
    ]
  },
  {
    "id": "e647d10f92194bd4b76c6d7cf3a22451",
    "title": "壶公楼之背对广心池之小浮玉",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "中弇固饶奇，其阳颇陕塞。",
      "未畅目界观，而以疲足力。",
      "兹楼既北启，恍若天地阔。",
      "流峙贾其华，明晦异昕夕。",
      "当眸小浮玉，宛宛自为色。",
      "呼酒一酹之，与尔相主客。",
      "却笑壶公壶，假幻成所适。"
    ]
  },
  {
    "id": "e647d10f92194bd4847a697f46152fc2",
    "title": "泛广心池穿散花峡之东泠桥",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "残潦足沧浪，沆漭亦蹄涔。",
      "况此鱼鸟地，俯仰见宏深。",
      "刺榜故有余，扬帆稍不任。",
      "曲几列殽觞，岚翠时见侵。",
      "宛转娱晖渡，彷徨嘉树林。",
      "飞瀑当面来，势若泻千寻。",
      "回潨敛东峡，高岸吐阴森。",
      "轻飙散红萼，沾者酒自斟。",
      "虽复拘方士，那能不披襟。"
    ]
  },
  {
    "id": "e647d10f92194bd40749588f1a2727b0",
    "title": "度东泠桥蟹螯峰下娱晖滩",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "岩峦谢雄丽，花竹入萧闲。",
      "点缀一二峰，映带远近山。",
      "醉举毕氏螯，忽掣向云间。",
      "流杯石芙蓉，凿井青连环。",
      "径转目忽开，焉辞足蹒跚。",
      "藉磴坐青葱，临址弄潺湲。",
      "窃为忘归咏，风流庶可攀。"
    ]
  },
  {
    "id": "e647d10f92194bd4538514d1a4a0340a",
    "title": "由云根嶂之背度双井转嘉树亭",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "蹑屐穿云根，恍见双明星。",
      "下有百尺泉，辘轳破泓渟。",
      "出没沿涧帻，向背临溪亭。",
      "老树何年植，郁作虬龙形。",
      "逗云拥芊眠，蔽日结沈冥。",
      "广池无烦暑，曲槛有清泠。",
      "何必平泉石，憩此酒亦醒。"
    ]
  },
  {
    "id": "e647d10f92194bd4fc301c1d240089c1",
    "title": "自分胜亭沿留鱼涧度玢碧梁",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "孤亭介林端，隐显表异岐。",
      "高树上干霄，万卉发华滋。",
      "绝涧若修蛇，屈曲复逶迤。",
      "微飙激清波，鳞甲忽参差。",
      "游鱼迷故径，落英恋回漪。",
      "绝壑架飞梁，可以探翠微。",
      "所至与目谋，焉知足力疲。"
    ]
  },
  {
    "id": "e647d10f92194bd4a8cef3127372408c",
    "title": "由玢碧梁逾险得九龙岭",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "涧穷路欲绝，兹梁忽中亘。",
      "下当舍身壑，上当侧足径。",
      "虽尔踸踔中，悠然见宏胜。",
      "偃蹇九丈夫，相观易为劲。",
      "晨露被膏沐，夕飙发清听。",
      "生不愿秦封，但愿不违性。"
    ]
  },
  {
    "id": "e647d10f92194bd409c14d6b64304985",
    "title": "傍广心池为敛霏亭与振屧廊相对",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "夕景无不佳，此亭有余姿。",
      "紫翠在诸峰，回光弄涟漪。",
      "倦鸟将趋宿，犹复念渴饥。",
      "鯈鱼惊隙照，群跃不支持。",
      "虽尔近昏黄，呼酒且自怡。",
      "为乐当迟暮，兹意将告谁。"
    ]
  },
  {
    "id": "e647d10f92194bd4c9c5330407508b54",
    "title": "登来玉阁俯广心池与西山对下为振屧廊",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "昔我栖兹阁，兹阁临广池。",
      "澄月激文波，滟滟破帘帷。",
      "揽衣起彷徨，恍然见三垂。",
      "皎镜中天悬，万玉正参差。",
      "下有振屧声，故人谼中来。",
      "屧声一何厉，语笑何柔怡。",
      "为我标来玉，比德良不亏。"
    ]
  },
  {
    "id": "e647d10f92194bd44b5e75d40e56f38e",
    "title": "文漪堂临广池前为小浮玉",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "崇轩俯朱栏，修廊耸层观。",
      "文漪缘飔起，鯈鱼时泮涣。",
      "近岛如覆敦，遥岫若层案。",
      "聊携二三子，相与同兹玩。",
      "青山入我屋，素壁光凌乱。",
      "书以赏心辞，咏言仍三叹。"
    ]
  },
  {
    "id": "e647d10f92194bd42a197e8b4fa86edf",
    "title": "穿竹径度知还桥入文漪堂",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "遥冈织丛翠，导我穿幂历。",
      "鸟倦亦知还，况乃游人屐。",
      "窈窕得平桥，夷犹坦缃席。",
      "相慰目已饱，相劳足初息。",
      "有酒故可呼，无酒茗亦得。"
    ]
  },
  {
    "id": "e647d10f92194bd46a6d6776f202b444",
    "title": "先月亭后拥竹前俯广心潭",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "初日固自雄，不如初月色。",
      "诸岭犹黯■，此亭最先得。",
      "微辉现眉宇，潜颖窥间隙。",
      "丛筱玉破碎，澄波金融液。",
      "呼杯一受之，晶荧若珠珀。",
      "使我肺腑间，廓如广寒宅。"
    ]
  },
  {
    "id": "e647d10f92194bd425b2f38edea0867a",
    "title": "答寄屠长卿",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "人固未易知，知人亦未易。",
      "之子非倾盖，兴辞远相媚。",
      "谬以良璞珍，入眼岂为贵。",
      "余本崎嵚者，失身堕文艺。",
      "龙卧苟不坚，奔走成晚岁。",
      "雕虫不利人，浮讥满天地。",
      "昌歜栖江沚，谬中圣贤嗜。",
      "愧无琼玖报，赠言或可继。",
      "一念百里间，春荣与秋悴。",
      "范生始文苑，班公仅循吏。",
      "毋以簿牍烦，此中有精意。"
    ]
  },
  {
    "id": "e647d10f92194bd4fdf54be1b6c08c69",
    "title": "为张叟题听庵",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "山神饶伎俩，时时恶声进。",
      "吾子既庵居，不闻亦无尽。",
      "云胡以听名，徒然扰方寸。",
      "自言百不入，一唯天是信。",
      "既传天听卑，复道天语近。",
      "五十命已知，六十耳当顺。",
      "自此从心年，的应无悔吝。",
      "我语君莫听，君听我当论。",
      "何以绝听根，悠然空五蕴。"
    ]
  },
  {
    "id": "e647d10f92194bd485bfeb4609d076ad",
    "title": "张山人寓侯先生适园得诗廿二首见示因留宿我弇州园五日而赠以此诗",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "读君适园诗，留君弇园住。",
      "试拈弇园景，何如适园趣。",
      "往往清夜游，亦有曹刘句。",
      "所少但乳柑，乞栽三百树。"
    ]
  },
  {
    "id": "e647d10f92194bd45369620655634774",
    "title": "题三笑图",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "远公白莲社，郁若人天师。",
      "破戒饮陶令，违誓过虎溪。",
      "远方一大笑，陶意竟攒眉。",
      "乃知病维摩，不受弥勒窥。",
      "何物陆道士，千载亦传疑。"
    ]
  },
  {
    "id": "e647d10f92194bd4f12cbb78e46ede6c",
    "title": "王鸿胪同瑴乞归以养母也黎惟敬内翰合燕中诸名士以诗送之而题曰青山招隐属不佞次焉",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "昔读招隐篇，白云栖桂树。",
      "矫首望白云，吾亲在其处。",
      "是以夕上书，朝即挂冠去。",
      "陋此介推怨，龙蛇安所慕。",
      "笑彼东方达，朝薮终何据。",
      "躬耕慧山麓，菽水足旦暮。",
      "身隐竟焉文，吾诗耳当污。"
    ]
  },
  {
    "id": "e647d10f92194bd483a9c2ac269db14d",
    "title": "安履山房二章为醉梦生赋上言感下言适也",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "吾闻天池生，宏览周九舆。",
      "踯躅公车门，生不与愿俱。",
      "委骨傍要离，虽侠非所愉。",
      "顾瞻长山址，可托千载躯。",
      "玉树埋土中，谁能废欷歔。",
      "有子不逮养，兹焉恒结庐。",
      "喟此泉下悰，毕力共扫除。",
      "慨彼尘中观，委怀在诗书。",
      "悠哉复悠哉，成子山泽癯。"
    ]
  },
  {
    "id": "e647d10f92194bd483a9c2ac1b231ead",
    "title": "安履山房二章为醉梦生赋上言感下言适也",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "丙舍依墓田，丁年托林薮。",
      "平湖址吾前，崇山障其后。",
      "苍翠日夕滋，时能逗窗牖。",
      "梅花及桃李，谷量若升斗。",
      "造物使之奢，何必皆已有。",
      "主人不恒出，出则呼顾叟。",
      "缓步以当车，信足足不负。",
      "是故安履名，无妨徇俗口。",
      "益以废丘瘠，与室长相守。"
    ]
  },
  {
    "id": "e647d10f92194bd43a622502a8770825",
    "title": "答汪子且志规也",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "和璧不易采，骊珠诚难摘。",
      "当其入手时，天地为动色。",
      "岂无秦廷念，所戒在一失。",
      "重襺戢其光，惧为狙者识。",
      "是以希世宝，往往韬山泽。"
    ]
  },
  {
    "id": "e647d10f92194bd43a622502639b7bcd",
    "title": "答汪子且志规也",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "峨峨岩桂芬，因风来拂鼻。",
      "冉冉谷中兰，幽芳当自媚。",
      "受质宁有殊，畴能违势地。",
      "今人贵钱刀，古人贵意气。",
      "韦布而千秋，默成乃为贵。"
    ]
  },
  {
    "id": "e647d10f92194bd43a622502752f331e",
    "title": "答汪子且志规也",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "东家炼凡铅，将用给其贫。",
      "西家富丹砂，鼎鼒杂然陈。",
      "未窥先天旨，安能妙形神。",
      "彼妄固已妄，此真讵云真。",
      "彼妄特误人，此真将误身。"
    ]
  },
  {
    "id": "e647d10f92194bd44768a9111a3d120a",
    "title": "明卿以古诗见贻谓同日得吾兄弟书且感子与之讣辞旨酸楚仆所倚和几不忍读矣",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "北风摧雁行，一飞一栖止。",
      "虽不罥网罗，相距数千里。",
      "噭噭双鸣声，何当堕江汜。",
      "赖此同心人，征弦寄流水。",
      "俯仰天地间，慨焉数知已。",
      "晨宿次第沈，夕照易迁晷。",
      "毋为往者叹，来者孰离此。",
      "生味日以漓，代舍日以圮。",
      "抱此百世知，有涯谁为纪。",
      "荆棘旦暮长，幸其当涂轨。",
      "寄声勉加餐，相将保田里。"
    ]
  },
  {
    "id": "e647d10f92194bd49534df740dcb55fb",
    "title": "孙节妇寿言",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "高材孟坚妹，节烈孙奇妇。",
      "心将发共素，影与灯相守。",
      "玉润王家郎，再拜前称寿。",
      "右挟彤管书，左操叵罗酒。",
      "试读五贞篇，畴能如母否。"
    ]
  },
  {
    "id": "e647d10f92194bd440612fd05fad3009",
    "title": "张芝罘孝廉来请大司马公志铭成一诗送之因订后约",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "汉有张释之，贤声腾九棘。",
      "长公乃不然，一官即成掷。",
      "清朝视三釜，永昼耽六籍。",
      "长者多造请，公子敬爱客。",
      "高义薄云天，谁能不披怿。",
      "今晨孝廉船，系我祗园侧。",
      "布帽笼悴姿，欲请复摧抑。",
      "天子所赐茔，先公将就穸。",
      "片言借华衮，千秋垂金石。",
      "搦管辞不惭，终篇泪潜拭。",
      "庶几王生语，少酬廷尉德。",
      "挂剑倘有时，共饱东湖色。"
    ]
  },
  {
    "id": "e647d10f92194bd4cb6b33066e7907c7",
    "title": "为范母题晚节寒香卷",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "离离涧傍竹，英英篱边菊。",
      "芬不逐众卉，荣不依凡木。",
      "凡木岂无阴，众卉先竞馥。",
      "畴能傲霜霰，谁欤安幽独。",
      "中色比黄金，清心映碧玉。",
      "所以范母贤，挺然范闺淑。",
      "天泽岂不广，晚施意仍笃。",
      "嘉命播中州，清风蔼然郁。",
      "太师倘有陈，彤管将见录。"
    ]
  },
  {
    "id": "e647d10f92194bd439f21ac2ac5563b2",
    "title": "奉和诸真有待无待篇",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "翔龙曜金景，灵旗逗珠树。",
      "廓落兆里遥，和飔蔼然度。",
      "有待不即来，无待来何遽。",
      "无待有待间，或来仍或去。",
      "强作无待观，内深有待趣。",
      "聚幻如聚真，真往幻常住。",
      "翘盼玉清阙，太上不我顾。",
      "回首方寸乡，灵真不我驻。",
      "是以无待门，长繇夸者误。"
    ]
  },
  {
    "id": "e647d10f92194bd4160293a4e48e2dc2",
    "title": "寄顾山甫",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "君是吴阊人，不踏吴阊迹。",
      "野菜佐蒸藜，一饱枕白石。",
      "岁邸偶相见，眉宇寒山碧。",
      "却笑柴桑叟，被人唤彭泽。",
      "名者果何物，于身了何益。",
      "新诗不杜机，终难辞物色。"
    ]
  },
  {
    "id": "e647d10f92194bd4160293a4f0e80e2d",
    "title": "寄顾山甫",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "晨起便无营，宁为晚饔计。",
      "青山不碍人，藜杖信所憩。",
      "酒半双颊红，往往吐豪鸷。",
      "譬彼咏荆卿，毫端剑光至。",
      "调笑主人公，侠儿谢都尉。",
      "但作蓬户观，朱门岂为累。"
    ]
  },
  {
    "id": "e647d10f92194bd454568abd013b8d44",
    "title": "何仁仲鸿胪千里枉驾杯酒论文甚适也亡何乞一诗以别余感其意聊为赠之",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "楚产日以良，千里申所向。",
      "谈锋永嘉后，词格黄初上。",
      "吾爱次道真，几欲倾家酿。",
      "榜子语潮生，翻令结惆怅。"
    ]
  },
  {
    "id": "e647d10f92194bd454568abd27d7a296",
    "title": "何仁仲鸿胪千里枉驾杯酒论文甚适也亡何乞一诗以别余感其意聊为赠之",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "之子通隐流，乃僻千载慕。",
      "不爱叔夜鎗，携余一诗去。",
      "却愁沅江阔，风波日云暮。",
      "余光久以沦，蛟龙不成妒。"
    ]
  },
  {
    "id": "e647d10f92194bd469582f8ce5ba3535",
    "title": "苦魔娆",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "我昔魔宫㞐，所作无不获。",
      "魔事偶然止，亦得暂休息。",
      "今我厌魔乐，皈心向空寂。",
      "魔仍不时至，分我清净席。",
      "我自忽为魔，魔岂强我即。",
      "但令一切空，无縳亦无释。",
      "魔当住魔天，我当安我宅。"
    ]
  },
  {
    "id": "e647d10f92194bd4fe648b5f2899af21",
    "title": "和苏长公南华寺韵",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "身自祖戒来，未识祖戒面。",
      "偶然赖拈出，一见不再见。",
      "紫马白玉堂，所得等露电。",
      "鲸海人鲊滩，厥药始瞑眩。",
      "悔不先师禅，荡荡一白练。",
      "濡首六欲尘，惊心九重谴。",
      "云胡岭外归，绮语纷如霰。",
      "但使能所空，何烦焚笔研。"
    ]
  },
  {
    "id": "e647d10f92194bd40ee6e16f2851f4ea",
    "title": "和苏长公妙高台韵",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "佛印老秃翁，片言拄苏子。",
      "禅床咫尺间，忽掷千万里。",
      "不解弦中调，如风过牛耳。",
      "却望妙高台，嵯峨插天起。",
      "俊雕摩空没，波平四如砥。",
      "意气稍得舒，归来对隐几。",
      "卷我广长舌，避汝坚利齿。",
      "初若锥遇锤，契则针投水。",
      "欲识苏子谁，长爪梵志是。",
      "不向无智生，宁向有智死。"
    ]
  },
  {
    "id": "e647d10f92194bd4b2bf314420b1d356",
    "title": "遇故将军袁泽知其为太常柳庄先生裔也因出洪武永乐中诸贤所贻先生诗文示之且赠以五言长体一章",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "汝家老天纲，逆旅识马周。",
      "鸢肩复火色，腾上不久留。",
      "人主狎片言，车前呵八驺。",
      "耳孙曰庭玉，间行至幽州。",
      "文皇薄朱邸，钓奇出旁搜。",
      "环卫十二介，一一雄貔貅。",
      "中有天人姿，胡髯挺如虬。",
      "太华压千岩，海王朝万流。",
      "再拜献祯符，契若钵水投。",
      "老官太常丞，不爱鸣雌侯。",
      "象贤如客师，宛尔绍箕裘。",
      "邂逅睹之子，倜傥非常流。",
      "自云少衿裾，亦晓攻坟丘。",
      "献书光范门，十上九不酬。",
      "是以飘然去，立挟南夷酋。",
      "金印垂入腰，弃之若蜉蝣。",
      "落魄宇宙间，耻与鸟鼠俦。",
      "晚知太常裔，令我慨前休。",
      "示汝卷一编，汝当思聿修。",
      "七尺长彪躯，燕颔仍虎头。",
      "未审投笔时，亦曾揽镜否。",
      "吾闻公侯始，其后必见收。",
      "七叶鸣珂巷，带砺等河丘。",
      "往往靖难勋，昔受若祖谋。",
      "勿孤人相编，貂蝉在兜鍪。"
    ]
  },
  {
    "id": "e647d10f92194bd4004639779c846862",
    "title": "张幼于舍别墅为言子祠敬用志美",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "句吴诚佳丽，其始未雕朴。",
      "三让道故尊，居然一鱼服。",
      "人文萃东鲁，垂晖耀南陆。",
      "言游遂北学，与商获偕目。",
      "以彼弦歌化，革此诸离俗。",
      "遂令大江表，儒林被膏沐。",
      "洵美张仲生，尚友一以笃。",
      "家有五亩宫，傍托素王宿。",
      "愿言祀言子，寒泉配幽菽。",
      "窃陋法护施，庶希范氏躅。",
      "文学千载标，沾沾意良足。",
      "俎豆乎其间，非子谁当属。"
    ]
  },
  {
    "id": "e647d10f92194bd4b2699c287b5a9a8c",
    "title": "题沈启南画林居图和韵专诸要离",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "春风荡乡国，遍地成小草。",
      "岂不养浮名，末路难自保。",
      "清泉激幽赏，长松托遥抱。",
      "念彼先达迹，空为后人悼。",
      "青山一见属，方知此图好。",
      "便欲移住之，与山长不老。",
      "绝胜中书堂，二十有四考。",
      "以为黄鹤樵，此樵叶图早。",
      "是故必隐沦，白石翁所造。"
    ]
  },
  {
    "id": "e647d10f92194bd4a2d6992092aa668d",
    "title": "即事",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "夜雨㶁㶁来，与漏相终始。",
      "不惊少年卧，偏滴老人耳。",
      "陆沈渐相迫，天漏犹未已。",
      "西邻晓炊罢，白粥清映底。",
      "今年犹自可，明年饮寡水。",
      "东舍得顺风，号呼应鞭棰。",
      "可怜征求骨，共作鱼鳖饵。",
      "忽逢黄冠客，叩门谈玄理。",
      "烧金事已谬，辟谷谋可耻。",
      "那能一身活，坐看群黎死。"
    ]
  },
  {
    "id": "e647d10f92194bd40249e7955a22ecdb",
    "title": "奉题师真十札后",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "圊溷游蛆虫，爽然谓清泠。",
      "即且甘其带，了不悟腐腥。",
      "扰扰蛮触间，忽已迫颓龄。",
      "和璧点来多，无地不青蝇。",
      "幸遇慈悲母，悯念我顽冥。",
      "洒以甘露津，挽我胎气零。",
      "授以黄冠绦，系我垂解形。",
      "密契托盟辞，仿佛梦乍醒。",
      "累纸皆小隶，煜若周天星。",
      "至宝杂流沙，谁能简其英。",
      "缃缥白玉轴，奉之同六经。",
      "月窟骊龙居，所至必服膺。",
      "得鱼良世觊，忘筌岂余情。"
    ]
  },
  {
    "id": "e647d10f92194bd4136b2b1f0773e6e1",
    "title": "答帅礼部机",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "武夫各自珍，片言刖和子。",
      "款段以康庄，目前弃千里。",
      "日余成苟步，迷阳来见枳。",
      "一饱清泌流，杜门掩其耳。",
      "夫君厌承明，分曹佐三礼。",
      "俯仰六代间，愀焉叹茅靡。",
      "思祛青云尚，遐结中林轨。",
      "开椷何所有，有兰复有芷。",
      "虽复重襺之，芬芳不能已。",
      "金陵群少年，龂龂凿其齿。",
      "自非旷士识，安能排众毁。",
      "佩璧宁佩瑕，买骏宁买死。",
      "千秋自有伸，谁能更论此。"
    ]
  },
  {
    "id": "e647d10f92194bd4d94ed2c3077ad758",
    "title": "授产儿辈作",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "今日何宴会，毕享馂其余。",
      "儿女前跪列，手授一束书。",
      "汝祖饘粥资，非窘亦非舒。",
      "斋中歌九友，汝父日与居。",
      "弃之忽若遗，不复意踌躇。",
      "缓步西南去，落日照精庐。",
      "一瓢挂空壁，其乐当何如。"
    ]
  },
  {
    "id": "e647d10f92194bd4d94ed2c3353d8e29",
    "title": "授产儿辈作",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "仲儿仅十三，少者乃十二。",
      "颇解学占毕，不晓人世事。",
      "一旦付以家，毋乃为之累。",
      "吾患在有身，况彼儿女计。",
      "兴者任其兴，废者任其废。",
      "何必学庞公，尽抛洪涛内。",
      "斗大一团焦，宽然若天地。"
    ]
  },
  {
    "id": "e647d10f92194bd4d94ed2c32f8d1d0a",
    "title": "授产儿辈作",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "吾笑向子平，读易无多日。",
      "既欲游名山，何待婚嫁毕。",
      "向平亦笑吾，汝能弃家室。",
      "胡不蓬累游，局如裈中虱。",
      "但令方寸宽，彼得此宁失。",
      "不见阿閦界，掌之置容膝。",
      "大有终南人，白首为名役。"
    ]
  },
  {
    "id": "e647d10f92194bd46ba8c83204c58140",
    "title": "病疟作",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "今年气候恶，疟鬼何太横。",
      "三家两家泣，十人九人病。",
      "延医医伏枕，呼觋觋不竞。",
      "余方侍师次，骤热如就甑。",
      "杖剑叱此鬼，么魔当敬听。",
      "速各归其所，毋为索余禜。",
      "鬼拜前致辞，小邪敢干正。",
      "唯是旦夕间，往往远相侦。",
      "坐卧必当风，果饵非时饤。",
      "四大不自持，三尸转成横。",
      "不然吾曹力，焉能操公柄。",
      "公但时自爱，鬼当奉公命。",
      "洒然梦初觉，摄念入清净。",
      "从此尼连河，尽作四禅境。"
    ]
  },
  {
    "id": "e647d10f92194bd42d08e37b1efe1f9f",
    "title": "答钱功甫文学",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "钱郎嗜读书，巧若蜂采蜜。",
      "发而为诗歌，诵者齿流溢。",
      "余事乃临池，入品果能逸。",
      "新篇左司价，小草素师笔。",
      "三绝名总高，一贫筴安出。",
      "扫叶煨地炉，不暖悬罄室。",
      "汤药近戢身，晨昏长绕膝。",
      "无心问月旦，有口从甲乙。",
      "贻余游仙咏，白云为萧瑟。",
      "晚合方自怜，况乃清狂疾。",
      "胸际祖龙火，都焚惠施帙。",
      "握中灵蛇珠，翻从象罔失。",
      "分无英琼瑶，来美不酬一。",
      "老余东山卧，勉尔西京日。"
    ]
  },
  {
    "id": "e647d10f92194bd41d23db6fec6818f4",
    "title": "谒昙阳仙师纯节祠",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "皎月出高天，团团照灵祠。",
      "中有一片心，晦朔长不亏。",
      "秉介在韶年，抗节矢幽闺。",
      "宁希世人是，况乃论情私。",
      "临当就羽化，金剪裁绿丝。",
      "芙蓉秀朝日，根不弃涂泥。",
      "过客尽回车，而我思夷齐。",
      "何必沾殷粟，然后首阳薇。",
      "智者快其仁，愚者惜其饥。",
      "焉知非冲举，千载复来仪。"
    ]
  },
  {
    "id": "e647d10f92194bd46a8dd066dc476d72",
    "title": "吊徐郎新墓是仙师留发处",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "郁郁徐垄柏，盘盘若车轮。",
      "新冢埋旧棺，旧鬼作新人。",
      "伊昔盛年子，薄命多苦辛。",
      "结愤向黄泉，千载永不晨。",
      "何意灵仙顾，嘘枯起沈沦。",
      "虽靡萧史谐，不共韩凭伦。",
      "留魄侑纯心，逍遥于八垠。",
      "匪直夫妇纲，再回父子仁。",
      "过者无愚哲，畴不羞芷蘋。",
      "嗟嗟一发微，其系乃千钧。"
    ]
  },
  {
    "id": "e647d10f92194bd4b7b8055dbc1f810c",
    "title": "从弟瞻美保氏五十以诗代觞得古体四百二十字",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "睢陵肇京洛，始兴振江介。",
      "宏誉笼一时，休风润遥裔。",
      "至今青箱学，犹擅乌衣最。",
      "王父雅树滋，敡历遍中外。",
      "肯构得若翁，工冶差有赖。",
      "惜哉君子泽，往往食之既。",
      "丹穴终自深，苞彩未云坠。",
      "跌宕纨裤间，潇洒见吾弟。",
      "颀然一野鹤，忽凌鸡群至。",
      "十五二十时，三日两日醉。",
      "百万盘龙掷，二八桃花伎。",
      "歌翻阿鹊盐，舞按回鹘队。",
      "胡笳作人语，羯鼓解琴秽。",
      "时时沈冥中，往往露狡狯。",
      "中岁稍折节，读书猎大意。",
      "晋谈自风格，吴妆出姿制。",
      "姓名借客重，裘马从友敝。",
      "虽靡公业田，而耽文举会。",
      "手折冯驩券，身避周赧债。",
      "任侠鲜倦时，问产无完岁。",
      "偶沾一命荣，肯作五斗计。",
      "温凊幸无缺，甘旨巧自致。",
      "何必欣捧檄，然后成毛义。",
      "伯仲不待年，遗孤我衣食。",
      "余泽沾闾左，英声啧朋辈。",
      "余解山南节，颇谐道州契。",
      "花发不孤赏，玉颓或先睡。",
      "醒让白眉良，醉思火攻利。",
      "汝帙俄开五，发宣面犹晬。",
      "相与追曩者，彼此如梦寐。",
      "悬弧嘉平末，荏冉见春事。",
      "璚树十万枝，枝枝吐新媚。",
      "北堂胜事饶，南荣赏心萃。",
      "芳压珊瑚滴，寒凝水晶脍。",
      "燕寝瑞龙涎，中宵凤凰泪。",
      "是时月过午，长庚蚌珠配。",
      "老余慕独醒，对汝谢尊觯。",
      "却听万年酬，问解罗衿未。",
      "毋论尔知非，亦不解我是。",
      "醉者与醒者，各各葆真气。",
      "竞挥鲁阳戈，顿挽羲和辔。",
      "从此无累身，相将共天地。"
    ]
  },
  {
    "id": "e647d10f92194bd497819db800cbcd50",
    "title": "自警",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "饮光迹乐章，形天舞干戚。",
      "业从定中现，死作生时剧。",
      "习气苟尚存，穷劫犹未息。",
      "所以西竺言，荡然净八识。",
      "而我独胡为，苦搜纸上迹。",
      "浅或解焚诵，粗能节衣食。",
      "忽起人我相，纷纷填胸臆。",
      "虽或祛之早，犹恐中伏匿。",
      "猋风突如来，吹入罗刹国。",
      "恶固不可为，善亦竟何益。",
      "善恶了不思，如如湛常寂。"
    ]
  },
  {
    "id": "e647d10f92194bd4ce09072dae87b902",
    "title": "郁人文弃诸生见访道院",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "怜君负奇尚，抱膝梁溪滨。",
      "一日成黄绮，千秋安素臣。",
      "访我白莲社，啖之青涧莼。",
      "春风穆然来，小语破沈沦。",
      "何必呼浊酒，然后宽君颦。"
    ]
  },
  {
    "id": "e647d10f92194bd41837ab69d8ebad7d",
    "title": "匡南王孙爽台",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "襄王意不怿，与客登兰台。",
      "倚醉纳雄风，披襟呼快哉。",
      "时无宋大夫，俊语为飘埃。",
      "朱邸出豫章，阿阁表崔嵬。",
      "瑶阶拔地起，宝楯中天开。",
      "一叶将秋气，疑自匡山来。",
      "沆瀣日夜零，注我芙蓉杯。",
      "一吸润枯肺，再举化浊胎。",
      "主人仍郢倡，和者皆仙才。",
      "笑彼吹与繁，日夕市尘埋。"
    ]
  },
  {
    "id": "e647d10f92194bd4047ea9e66a86c1c2",
    "title": "题怀白草堂为朱王孙赋",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "知白启玄宗，醉白慕芳规。",
      "讵若瞻君宇，宛然白华思。",
      "同姓诸侯王，汝父皎不缁。",
      "河间茂经术，陈留摛令辞。",
      "玺书一见旌，不亿称宗师。",
      "斯人老空谷，朱邸垂素丝。",
      "勖哉念羹墙，毋令墨子悲。"
    ]
  },
  {
    "id": "e647d10f92194bd4079629bfc9b08c9b",
    "title": "感事偶成",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "燕坐环堵中，蝇声杂然至。",
      "世路岂我妨，物情各自为。",
      "有身亦何患，无诤乃三昧。",
      "瞬息风雨过，冰轮绝纤翳。",
      "加我我不戚，语彼彼转恚。",
      "一饭两粥余，饱即腾腾睡。"
    ]
  },
  {
    "id": "e647d10f92194bd43a539f2d3d819a1c",
    "title": "赠无住道人徐孟孺",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "汝不从相生，亦不从相灭。",
      "云胡为相住，幻作一切法。",
      "有住闇室中，触眼不见物。",
      "无住日丽天，畴能遁毫发。",
      "六用时现前，真空了不涉。",
      "超然三界外，何縳亦何脱。",
      "我本绮语人，年来畏犁舌。",
      "为汝说无住，乃至无可说。"
    ]
  },
  {
    "id": "e647d10f92194bd44350b08dfa3bb6f8",
    "title": "晨起作",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "秋夜初未央，秋暑渐已辞。",
      "笼鸡养来懒，欲啼复何迟。",
      "是时盥漱毕，皈礼三界师。",
      "首开贝叶编，清梵珠累累。",
      "金刚般罗蜜，观音陀罗尼。",
      "大易老氏经，人天所并持。",
      "读罢出中除，海色正希夷。",
      "黄庭发清唱，余音逗回飔。",
      "稍稍见东林，徐徐吐半规。",
      "山蔬佐脱粟，啖之甘若饴。",
      "灞桥霜滑处，景阳月沈时。",
      "小亦锥刀竞，大则轩冕羁。",
      "而我独何幸，获与木石居。",
      "四体岂不勤，中心澹无为。",
      "一住五百日，所得宁可訾。",
      "肯学汉太常，不斋便如泥。"
    ]
  },
  {
    "id": "e647d10f92194bd42279afafb3b16fe1",
    "title": "题子威侍御赠其宗人刘大恒诗后",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "子威手真诰，时讽运题象。",
      "激诡慕元迹，熹微仿清唱。",
      "颇矜南华博，亦取岁星放。",
      "把臂中垒生，宗盟欣哲匠。",
      "志凌绛庭杳，气挟玄图壮。",
      "将无鸿宝㖟，不惜骊珠贶。",
      "余叨尘中晤，未解无始障。",
      "是以安挫名，怡然餐物谤。",
      "所虞江乘泄，苟免曼都诳。",
      "去去勿复轻，鳌趾有风浪。"
    ]
  },
  {
    "id": "e647d10f92194bd40433ade84cbf5fd5",
    "title": "题离薋园小山",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "昔余陟参山，秦楚宽自坼。",
      "大小七十峰，峰峰插空碧。",
      "纷来眩目境，独往疲足力。",
      "及乎泛洞庭，黏天四无壁。",
      "日月涵两丸，鱼龙荡九罭。",
      "如何举武间，亦具仁智德。",
      "泠然一蹄涔，缘以数拳石。",
      "窈窕若径庭，沿洄似无极。",
      "步步苔误綦，时时蔓钩帻。",
      "山矾作古树，瓦松仅盈尺。",
      "不任祖龙鞭，宁堪巨灵擘。",
      "被以涧岭名，居然无惭色。",
      "勿归壶公袖，为我媚几席。",
      "昔觏何足奇，天地有时窄。"
    ]
  },
  {
    "id": "e647d10f92194bd43509e08e3e498f77",
    "title": "黄宪子先辈弱冠受知吾家敬美今年秋闰过吴门扁舟访我弇上出所撰临华新草及北征稿读之盖洋洋矣赋虽吐一斑足窥全豹灵光洞箫将来当不过此至于近体出入初中时挟梁栋之气不耐点检恐指南之车切玉之剑未便可已也仆既钦其才美其志因成一章以效微箴宪子当不逆耳哉",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "威凤虽未仪，其彩必九苞。",
      "诵君河东赋，煜然见一毛。",
      "矫翼叩天阍，长鸣瑞圣朝。",
      "大雅既寂蔑，正始出刘曹。",
      "齐梁傅脂泽，肤立复牙聱。",
      "景龙辟康庄，天宝挺群豪。",
      "体变虽尚俳，骨胜神自超。",
      "子其慎尔趋，通蔽勿轻殽。",
      "璞玉希连城，宁辞劘琢劳。"
    ]
  },
  {
    "id": "e647d10f92194bd4e6c28b122078bc92",
    "title": "杨翁八十述寿一章",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "昔多长者游，弱冠忝公车。",
      "是时杨翁父，业已八十余。",
      "啖我园中橘，酌醴鲙神鱼。",
      "翁时侍其侧，恂恂复怡愉。",
      "转盼能几何，翁寿差亦如。",
      "已损负郭田，仅存立壁庐。",
      "人是羲皇人，居即畏垒居。",
      "但贵心朴诚，何必口诗书。",
      "笑彼夸毗子，营营锥刀趋。",
      "所窃若已盈，所得无乃虚。",
      "劝君安桑梓，化日正舒徐。"
    ]
  },
  {
    "id": "e647d10f92194bd43991b0e3d62b984e",
    "title": "仲氏弃官学道投诗见依抒此为答",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "三教星月日，精光或相铄。",
      "识者探其真，从乳出酥酪。",
      "么么任蛙紫，法象炳丹雘。",
      "仲氏窥甘源，欣然顶门勺。",
      "至味中自赏，大饱无余嚼。",
      "朝疏发殽函，夕舲下伊洛。",
      "岂伊微罪好，徇此孤臣托。",
      "罝网弥川原，那能篡寥廓。",
      "雁序中所私，鸿冥偕足乐。",
      "世亲皈大乘，其自虽无着。",
      "玄奘梵天来，长捷潜井络。",
      "驾言定录君，仰资太元格。",
      "窃窥远游品，翻与思玄邈。",
      "从义兄则安，当仁尔毋却。",
      "所虞皦皦地，象罔窃真药。"
    ]
  },
  {
    "id": "e647d10f92194bd43991b0e389a2198a",
    "title": "仲氏弃官学道投诗见依抒此为答",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "大道宁徇人，俗情能不暌。",
      "安见污潦内，有物吐虹霓。",
      "茅翁笞叔申，调达谤牟尼。",
      "肝腑不相烛，何况大阐提。",
      "名利巧愚人，往往使识迷。",
      "喧如百蚊蚋，溺若一酰鸡。",
      "宝彼九秋条，谓等三春荑。",
      "俯仰天地间，慨焉思夷齐。",
      "吾弟税輶轩，改服友鹿麛。",
      "竦身二华巅，紫气为之低。",
      "濯濯青莲花，以根拔涂泥。",
      "而我尚攻中，棼结不受觿。",
      "西畏弱水航，上惭玉京梯。",
      "晚途仅自克，何肉与周妻。",
      "耕则共地肺，居则保天倪。"
    ]
  },
  {
    "id": "e647d10f92194bd4df161377ce1c8e3a",
    "title": "腕疮剧病不寐戏成示敬美",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "冉冉月堕棂，淅淅竹敲瓦。",
      "呻吟不成寐，数至街鼓罢。",
      "我羡毕陵伽，视身如土苴。",
      "𢬵此半残足，博得全般若。",
      "四大非我有，谁为受痛者。",
      "此义颇亦闻，其如不能舍。"
    ]
  },
  {
    "id": "e647d10f92194bd463d50275623e6d0a",
    "title": "前诗似欲得吾弟一转语耳乃报札谓不能分痛又云四大为累只得调耐因更成数语",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "后痛犹未来，前痛已过去。",
      "唯有刹那痛，与我复无与。",
      "欲觅止痛者，亦复不知处。",
      "是以忽见宽，寝息了如素。",
      "循览分痛言，将无手足故。",
      "与约更不痊，割弃门外路。"
    ]
  },
  {
    "id": "e647d10f92194bd41db9eb1404435ce2",
    "title": "永嘉朱叟去吾州学正后五十年而其邑人陈子继之庄秀才逊学后先获事焉乞余言为赠曰东嘉继美",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "东嘉比东鲁，礼乐何臻臻。",
      "窥经见崔服，问姓乃朱陈。",
      "先后博士师，作我娄侯宾。",
      "绛帐宛而旧，青衿俱已新。",
      "惟应垂白者，犹是守玄人。"
    ]
  },
  {
    "id": "e647d10f92194bd42959a66ad2a87e69",
    "title": "封君沈翁七十寿言",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "父书既读尽，遂读天下书。",
      "两儿佩庭训，比翼升公车。",
      "大者汝南君，小者承明庐。",
      "脱汝白苎衫，饰以黄金鱼。",
      "充庭尽和气，绕膝皆璠玙。",
      "有时写八咏，虹霞吐阶除。",
      "忽尔钓四腮，日月付樵渔。",
      "能令纸价贵，又使俗情疏。",
      "楚泽纵元绪，鲁门飨爰居。",
      "喧寂太非性，拟公安得如。",
      "我有盈觞酒，微规以当誉。",
      "愿保四余言，永为百岁储。"
    ]
  },
  {
    "id": "e647d10f92194bd48716f04dc4db1f8e",
    "title": "辰玉应试留都赋此赠之兼赠孟孺",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "欲识操觚业，为之无以为。",
      "熟若转丸蜣，专则抱卵鸡。",
      "灵台仅一寸，武火安所施。"
    ]
  },
  {
    "id": "e647d10f92194bd48716f04dce31272e",
    "title": "辰玉应试留都赋此赠之兼赠孟孺",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "棘日垂没际，秋榜将放时。",
      "要须觅真我，勿述未波驰。",
      "一番煅炼过，大道将庶几。"
    ]
  },
  {
    "id": "e647d10f92194bd48716f04da61dd3da",
    "title": "辰玉应试留都赋此赠之兼赠孟孺",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "鹿鸣歌甫罢，红潮登脸色。",
      "十里卷珠帘，三衢缓金勒。",
      "勿起人我相，须藉恬澹力。"
    ]
  },
  {
    "id": "e647d10f92194bd48716f04d23fb9431",
    "title": "辰玉应试留都赋此赠之兼赠孟孺",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "徐卿子同好，翩翩厉风翼。",
      "今日双南金，他时契与稷。",
      "毋轻露宵光，世眼易为白。"
    ]
  },
  {
    "id": "e647d10f92194bd41707c2131160f47c",
    "title": "冯京兆先生挂冠其子咸甫赴公车言别需一言之赠",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "冯唐厌郎署，拂衣卧沧洲。",
      "有子字王孙，颇与史长游。",
      "冥志越三坟，英风隘九州。",
      "飘然赴公车，甲第焉足酬。",
      "三语司空掾，一疏富人侯。",
      "鄙意稍不然，良玉戒暗投。",
      "不睹长安市，谈笑生戈矛。",
      "桃李驾春风，献态不自羞。",
      "憔悴离根株，零落委道周。",
      "窃窥松与柏，偃蹇若潜虬。",
      "郁作清庙材，竟为匠石收。",
      "出当承八柱，处当傲千秋。"
    ]
  },
  {
    "id": "e647d10f92194bd466e72efd6ed0ddea",
    "title": "答伯起丈见梦之作",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "张卿留侯裔，中岁慕黄石。",
      "蚁观一世豪，消摇于八极。",
      "寄此漆园蝶，薄彼天门翼。",
      "宵分尝梦余，披襟话玄白。",
      "恍若杨侍晨，亲絇子乔舄。",
      "绪语犹可寻，清徽倏难即。",
      "起睹银汉秋，白榆何历历。",
      "裁诗纪相赠，意我或有得。",
      "而我未解脱，凡情宛如昔。",
      "焉能他心通，作汝屋梁色。",
      "欲驰乐令驾，一解卫生惑。",
      "试观醒后身，何如梦中觌。"
    ]
  },
  {
    "id": "e647d10f92194bd4a0740afcb695cc24",
    "title": "宜兴吴詹簿见贻山海珍错走笔为谢",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "岩卧应未深，故人迹能继。",
      "虽辞何胤肉，尚余许询馈。",
      "麋脍披玉鲜，茵蔯缕丝细。",
      "食指了不惊，馋口喧儿辈。",
      "亦知人天供，奈此禅悦味。"
    ]
  },
  {
    "id": "e647d10f92194bd46e3a1d8192aad114",
    "title": "为汀州王别驾大颐赠彭司理而珩",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "汉庭贵张赵，文吏争读律。",
      "吾独爱彭宣，时时饰经术。",
      "霢霂使车雨，晶濙讼庭日。",
      "数登谢公楼，一挥始兴笔。",
      "推按汀溪写，拄笏西山入。",
      "别驾老安丰，为余颂画一。",
      "乞诗代虔刀，三事行可必。"
    ]
  },
  {
    "id": "e647d10f92194bd4ac4c40e18bdc2822",
    "title": "岁暮即事杂言六章",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "晨粥荡一瓯，饥即煨芋栗。",
      "拥衾就瞢腾，墐窦避萧瑟。",
      "守令不见存，山人无历日。",
      "有历固自佳，无历亦不必。",
      "谁道不知年，新年是初一。"
    ]
  },
  {
    "id": "e647d10f92194bd4ac4c40e19bb23122",
    "title": "岁暮即事杂言六章",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "七尺虎躯将，自言能学道。",
      "舌底吐莲花，心头发残烧。",
      "东家怨除目，西家盼邸报。",
      "欲出中既热，欲处唇亦燥。",
      "何似两不关，蘧蘧睡一觉。"
    ]
  },
  {
    "id": "e647d10f92194bd4ac4c40e1b015909e",
    "title": "岁暮即事杂言六章",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "冲寒裹头出，剥啄何太紧。",
      "征诗胜征税，责文如责进。",
      "才枯思复竭，拒之则不忍。",
      "何不焚笔研，深山采薇菌。",
      "悭心久已无，名根或难尽。"
    ]
  },
  {
    "id": "e647d10f92194bd4ac4c40e13950fb63",
    "title": "岁暮即事杂言六章",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "名场走豚犬，秋风偶先登。",
      "乍闻亦欣然，门户或可冯。",
      "双眉岂必蛾，谣诼从此兴。",
      "兼复天雨雪，时时念凌兢。",
      "记取未遘时，廓然泯爱憎。"
    ]
  },
  {
    "id": "e647d10f92194bd4ac4c40e17e304d8b",
    "title": "岁暮即事杂言六章",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "天地岂不仁，来为乡邑雠。",
      "疫鬼日夜侵，尽室委阳侯。",
      "长吏佐凶岁，存者复累囚。",
      "丈夫具七尺，岂但妻子谋。",
      "朝粥与夕蔬，一饱良足羞。"
    ]
  },
  {
    "id": "e647d10f92194bd4ac4c40e1ef02de46",
    "title": "岁暮即事杂言六章",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "玄冥多骖驾，羲魄鲜停轸。",
      "故人偕密戚，落落晨星陨。",
      "沈沦酰中鸡，促数露下菌。",
      "新事久已知，偶然生不忍。",
      "却顾净居天，花冠亦萎顿。"
    ]
  },
  {
    "id": "e647d10f92194bd4e578c3bfe37db57c",
    "title": "送周子礼太岳玄帝宫",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "北极下明神，寄治参之峰。",
      "金宇薄太清，玄旗散灵风。",
      "皇王隆秩视，万姓皆朝宗。",
      "周郎江东彦，冥心事真空。",
      "胡为挟瓣香，竭蹶趋其宫。",
      "我闻天大将，九有托帡幪。",
      "焉知非冒索，现身于其中。",
      "蕞尔酰鸡士，窥管安得通。",
      "勖哉颛子思，归语将无同。"
    ]
  },
  {
    "id": "e647d10f92194bd4a2d69920f91cd7dd",
    "title": "即事",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "爱弟不赴官，顽儿不登第。",
      "世法若小亏，于我乃私慰。",
      "积阴乍收豁，春风满天地。",
      "大家团圞头，相与明得意。",
      "得意者为何，共此恬憺味。"
    ]
  },
  {
    "id": "e647d10f92194bd47342502d97490623",
    "title": "初晴策杖东郊作",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "二月行欲尽，寒阴始微蠲。",
      "今朝策藜杖，行散步郊原。",
      "何不命浊醪，亭午自醺然。",
      "柔绿犹未匀，枯蘖乃望妍。",
      "造物不自功，偶然成后先。",
      "但使受嘘拂，迟莫亦何言。"
    ]
  },
  {
    "id": "e647d10f92194bd44c0a382481adb5a2",
    "title": "为印师设夜供偶然作",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "适闻印师归，咄嗟供草具。",
      "燕笋斫春云，狗杞吠朝露。",
      "辛香溢楚芹，柔甘调薯蓣。",
      "徐进宜城粥，玉脂恋湘箸。",
      "何必五鼎烹，所得良已饫。",
      "回思鹄形子，半菽犹未固。",
      "一甘纵足快，万古谁为度。",
      "与汝诵五观，毋为口腹误。"
    ]
  },
  {
    "id": "e647d10f92194bd4e55b4d15cfafe2fa",
    "title": "后杂言六首",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "食肉无马肝，不为不知味。",
      "饮酒无葡萄，不为不成醉。",
      "软饭一两瓯，饱即熙熙地。",
      "浊醪五六杯，醺即腾腾睡。",
      "毋论昔者非，但晓今者是。"
    ]
  },
  {
    "id": "e647d10f92194bd4e55b4d155ace6c56",
    "title": "后杂言六首",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "有产不能问，粗足供朝暮。",
      "有子不能教，亦足知门户。",
      "屈指无累人，眼底殊有数。",
      "不畏去时景，不觅来时路。",
      "役役笔研间，终为阿堵误。"
    ]
  },
  {
    "id": "e647d10f92194bd4e55b4d152c417cbc",
    "title": "后杂言六首",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "朝礼观世音，夕礼阿弥陀。",
      "不愿乘金台，不愿产莲花。",
      "聊以销宿憯，摄心使不它。",
      "贵人背相笑，禅者面讥诃。",
      "我亦不敢言，自问各如何。"
    ]
  },
  {
    "id": "e647d10f92194bd4e55b4d1599368300",
    "title": "后杂言六首",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "割肝救父疾，父愈丧其身。",
      "舍身喂饿虎，虎饱噬千人。",
      "怨亲虽殊致，违道恐亦均。",
      "孝者信其孝，仁者信其仁。",
      "古圣贤为之，我则何敢论。"
    ]
  },
  {
    "id": "e647d10f92194bd4e55b4d157b41413a",
    "title": "后杂言六首",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "由来大乘地，不踏小乘径。",
      "满口说大乘，何曾有一证。",
      "或请丞相田，或借中涓柄。",
      "开筵珊瑚拥，发箧黄金迸。",
      "未必小乘人，肯作大乘行。"
    ]
  },
  {
    "id": "e647d10f92194bd4e55b4d15c3f4975d",
    "title": "后杂言六首",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "客有冠盖来，强我谈京洛。",
      "昨日颂伊周，今日詈莽卓。",
      "或笑佞人非，或嗤世情薄。",
      "自古良已然，二端俱不错。",
      "是以颍水人，洗耳安寂寞。"
    ]
  },
  {
    "id": "e647d10f92194bd4819e0ac089c975af",
    "title": "偶闻有荐予者儿子自公车书来微及出处一笑答之",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "君平昔弃世，归从此心卜。",
      "采药北山阿，诛茅南涧曲。",
      "事佛始解勤，爱书亦不读。",
      "昔者甘白简，今何叨荐牍。",
      "纵令借作眉，岂堪下同目。",
      "汝意或鸡肋，吾事已蛇足。",
      "终入壶公壶，长伴鹿门鹿。",
      "以此无竞心，塞汝有窍欲。",
      "尚愧未忘言，何如坦其腹。"
    ]
  },
  {
    "id": "e647d10f92194bd4e25a6950f2c0056a",
    "title": "有荐新蚕豆樱桃麦蚕者邀印师共尝之戏成一章",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "麦秋麦作蚕，蚕月蚕名豆。",
      "豆作绿珠圆，蚕似碧玉皱。",
      "家老悯我馋，倾筐前为寿。",
      "樱桃况初熟，可以佐春酎。",
      "念无水晶盘，写自翡翠袖。",
      "野人欣及新，俭岁享惭厚。",
      "印师独不然，入口如倾溜。",
      "天厨与贫里，等付一饱后。",
      "迦叶须菩提，妄心分去就。"
    ]
  },
  {
    "id": "e647d10f92194bd4068c9d8df3d2889b",
    "title": "送顾子韶臬使之山东并为故人李于鳞子驹有托",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "昔我游济中，于兹二纪徂。",
      "叨陪雪宫宴，地底喷真珠。",
      "斗雹跑突泉，弄蟾大明湖。",
      "东南华不注，灼若芙蓉敷。",
      "间携济南生，促膝黄公垆。",
      "卷波白浩荡，瞪眼青模糊。",
      "回首万事空，千载亦须臾。",
      "君今持节去，奄有齐鲁墟。",
      "齐风复泱泱，鲁道不崎岖。",
      "惜哉弦中雪，不与寒山居。",
      "倘式元礼门，长松余几株。",
      "窃申孝标愧，为我抚遗孤。"
    ]
  },
  {
    "id": "e647d10f92194bd486fe43c5a078afa9",
    "title": "沈铁山先生葬光福山挽歌一首",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "沈约千载人，风流一朝息。",
      "素旐发吴江，送舟倾原剧。",
      "邓尉聊卜邻，光福栖真宅。",
      "黄鸟声自悲，春原树为白。",
      "埋玉向土中，谁能不心恻。",
      "宁知龙变化，夷犹于八极。"
    ]
  },
  {
    "id": "e647d10f92194bd410738f83c150b6d7",
    "title": "感事",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "山鹊营树颠，垒枝犹未固。",
      "一雏复一雏，宛转伺其嗉。",
      "毛羽尚未成，忽去不返顾。",
      "纵无矰弋虞，葳蕤恐中路。",
      "念我非慈乌，焉能希反哺。",
      "生自当风喧，为人慰朝暮。"
    ]
  },
  {
    "id": "e647d10f92194bd472e0346bbba6bcf6",
    "title": "寿安母王太孺人六十",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "夫人相国孙，婉嫕闲内则。",
      "及乎佐安秉，素封日从辟。",
      "七诫以次修，千指欣受职。",
      "从夫既已荣，诲子乃终吉。",
      "翩翩宫彩衣，昔从断机织。",
      "瑳瑳大官供，复自丸胆得。",
      "何以万年觞，膝前双白璧。"
    ]
  },
  {
    "id": "e647d10f92194bd47b391d8510621507",
    "title": "族孙亮臣少而孤伯子詹录教之成乡荐赋赠伯子",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "仪部昔弥留，手抚二尺孤。",
      "岂不念芳馥，畴当庇其雏。",
      "有梓代为乔，结荫亘天衢。",
      "风霜不见侵，雨露日夜敷。",
      "青葱两玉树，慨此同根株。",
      "既成孝廉名，重为割膏腴。",
      "千秋许少府，友让名不孤。"
    ]
  },
  {
    "id": "e647d10f92194bd4363772b8155295bb",
    "title": "为襄王题中和轩",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "天运不暂息，辰枢秉贞凝。",
      "阴阳长调畅，品物乃流形。",
      "一哉君王心，偏陂了不生。",
      "坐见春风来，熙恬顺吾情。",
      "所以陈思训，中和诚可经。"
    ]
  },
  {
    "id": "e647d10f92194bd4f52914c673f79967",
    "title": "为襄王题懋德斋",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "高斋何沉沉，君王养渊默。",
      "征姿却郑袖，选藻疏唐勒。",
      "岘山不自高，汉水何知益。",
      "极目平楚遥，油然被膏泽。",
      "乃知大王风，来自君子德。"
    ]
  },
  {
    "id": "e647d10f92194bd4ad2ac0c8c62b3ab2",
    "title": "题襄王收春台",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "春风何处多，城东大堤路。",
      "君但收春来，莫便留春住。",
      "散作襄阳春，烟花十万户。"
    ]
  },
  {
    "id": "e647d10f92194bd457be5e7cca9de73e",
    "title": "题襄王含春亭",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "初曦启群象，兹亭独先得。",
      "君子感退藏，翛然闭一室。",
      "珠玉岂不光，含之润山泽。"
    ]
  },
  {
    "id": "e647d10f92194bd42bc2b2f1104d6cbd",
    "title": "题坦庵老人诗画册为甥金博士",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "坦庵一老人，荡荡躬履素。",
      "里多明哲士，琅琅相标署。",
      "词翰犹若新，人与庵非故。",
      "居易仰前修，宅平谐所慕。",
      "介然桃李蹊，迷阳安得妒。",
      "方寸苟不夷，羊肠起中路。",
      "寄言宅相子，毋为狭邪误。"
    ]
  },
  {
    "id": "e647d10f92194bd4132e368b1dc89516",
    "title": "洪山人自永嘉偕肖甫司马过吴门轻舟入访云将入燕赴平津之约余时病起为蔬食以供从容久之因成一章为别",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "白日丽中天，群星环北极。",
      "麟凤既郊游，猿鹤不遑息。",
      "策杖辞永嘉，呼舠凌震泽。",
      "欣陪元礼济，将首赣君席。",
      "余时病初起，苍苔绣行迹。",
      "一刺破衡门，胡床下东壁。",
      "暂割周颙嗜，聊充井丹食。",
      "宿酝挏乳浓，新炊菰米黑。",
      "饭罢何所为，嗒然竟日夕。",
      "空名无可借，实际嗟何得。",
      "试看眉宇间，宁无首阳色。"
    ]
  },
  {
    "id": "e647d10f92194bd48f3eb4490195eee2",
    "title": "先师移龛日忽已三周晨兴作供感叹有述",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "昔在岁庚辰，仲冬月二吉。",
      "于时自徐墓，少女风转疾。",
      "冒雨扶师龛，仓皇以身衵。",
      "密幂无际云，熹微露隙日。",
      "倏尔四垂净，荧然一星出。",
      "千旌斗缤沓，万户奏芬苾。",
      "师龛既已奠，余亦宁耳室。",
      "虽谢衾枕殢，而多笔研役。",
      "厌事事转多，问心心或轶。",
      "良友多中溃，竖子时见嫉。",
      "三载俄已周，所得无一实。",
      "夜雪射晶荧，晨霞吐鲜霱。",
      "仿佛灵驾过，能无内惭怵。",
      "更矢蹈海言，仰希出世术。",
      "将从咫尺地，泛扫万缘毕。"
    ]
  },
  {
    "id": "e647d10f92194bd4813c32c21725fd39",
    "title": "见有演关侯斩貂蝉传奇者感而有述",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "董姬昔为吕，貂蝉居上头。",
      "自夸预帷幄，肯作抱衾裯。",
      "一朝事势异，改服媚其仇。",
      "心心托汉寿，语语厌温侯。",
      "忿激义鹘拳，眦裂丹凤眸。",
      "孤魄残舞衣，腥血溅吴钩。",
      "兹事岂必真，可以快千秋。",
      "旦闻抱琵琶，夕弄他人舟。",
      "售者何足言，受者能不羞。",
      "宁如楚虞姬，一死不徇刘。"
    ]
  },
  {
    "id": "e647d10f92194bd4303bed3f59735959",
    "title": "周子家会稽狮山傍因以狮屏自号其游吴也诸生多从受经魏子请余赋之",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "会稽有狮山，之子庐其岫。",
      "生平富经术，所至必教授。",
      "精言散不乱，雄气摄群斗。",
      "坛专师利座，义夺法王吼。",
      "雾豹奚足言，云龙终有遘。",
      "何必拥皋比，诸生群且就。"
    ]
  },
  {
    "id": "e647d10f92194bd46a915189545e9887",
    "title": "题赠虹皋子",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "昔睹蓬莱虹，维时午初霁。",
      "恍若梵天桥，旌拂拥螺髻。",
      "有桥吴江湄，列星七十二。",
      "连蜷下饮水，夭矫垂虹势。",
      "结庐栖近皋，之子托深契。",
      "文彩成五色，中含不平气。",
      "虽等望云渴，毋取贯日锐。",
      "变幻俄顷间，造物小儿戏。",
      "何似以桥名，千秋恒利济。"
    ]
  },
  {
    "id": "e647d10f92194bd4fb74c8cb90713c45",
    "title": "题海峰图为故金同文先生作",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "六鳌既失守，十洲俄半摧。",
      "苍然东海色，忽堕一峰来。",
      "插云斗柄出，浴日扶桑开。",
      "停琴听洪涛，乘桴问九垓。",
      "鲁连无世念，安期有仙才。",
      "高踪不可即，披图良快哉。"
    ]
  },
  {
    "id": "e647d10f92194bd4695b723d4c3605a4",
    "title": "张秀才母七十",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "夫人昔归张，中道损欢燕。",
      "清心玉同洁，劲节霜不变。",
      "有子熊丸训，早登鸿都选。",
      "岁裁尚方服，日割大官膳。",
      "夫人不色喜，谓尔必陈善。",
      "持纲忤上宰，积媾承严谴。",
      "相与耕绵田，夷然了无怨。",
      "今来赐环日，再展添筹宴。",
      "欲知孟母贤，请诵子舆传。"
    ]
  },
  {
    "id": "e647d10f92194bd440ae5f93431682dd",
    "title": "用韵自警",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "寂尔当春昼，恍然现余过。",
      "仅晓身外师，不识师中我。",
      "逞笔亡所裁，几复酿语祸。",
      "回涂涂转迷，蹈海海仍苦。",
      "所执但空花，而乃希真果。",
      "俯惭抖擞念，仰愧慈悲父。",
      "名欲一线牵，百愆成子母。",
      "搜之若微细，任之终失堕。",
      "真一苟有亏，毕生莫能补。",
      "冉冉崦嵫照，沉沉北邙土。",
      "不解去日愁，为昧来时路。",
      "试一唤王生，王生必回顾。",
      "惺惺与昏昏，两反当两助。",
      "于此尚因循，贤圣莫能度。"
    ]
  },
  {
    "id": "e647d10f92194bd4554d5dcc08e27c62",
    "title": "赠别邢氏邢子愿按吴吴人德之而迁楚藩少参以去不佞尤有慨焉因成二章盖比兴之义胜云尔",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "三吴昔沴疠，原野何葳蕤。",
      "灵雨从北来，为我日夜滋。",
      "破块将作膏，润枯将作荑。",
      "旱魃何相仇，狂飙中夺之。",
      "一展衡巫云，再展七泽𩆃。",
      "吴民泣相呴，焉用真宰为。",
      "虚矣诅楚言，楚氓仍见私。"
    ]
  },
  {
    "id": "e647d10f92194bd4554d5dccb1ea7288",
    "title": "赠别邢氏邢子愿按吴吴人德之而迁楚藩少参以去不佞尤有慨焉因成二章盖比兴之义胜云尔",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "日余困薖轴，上书方乞骸。",
      "感君缠绵意，报君缱绻怀。",
      "北风荡征尘，昼暝十二街。",
      "我以为兄弟，焉知虎与豺。",
      "青镜光不亏，浮尘焉见霾。",
      "韶年负奇蓄，胜际未讵涯。",
      "椹衫黄金带，紫盖白鼻騧。",
      "楚游诚云乐，和郢况不乖。"
    ]
  },
  {
    "id": "e647d10f92194bd4124fe656b63d3099",
    "title": "袁母劳夫人六十",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "吾友袁汝南，英英瑚琏器。",
      "晚达仍坎轲，才高遽倾弃。",
      "少宽黔娄橐，未毕向平累。",
      "七女仅一儿，右军遘全异。",
      "矫矫劳夫人，为之代终事。",
      "婚嫁悉以偿，庐产毋中废。",
      "诲子必义方，不迁隃孟氏。",
      "头角俄崭然，箕裘当有继。",
      "雅闻甲子周，轩冕光照地。",
      "桑榆蔼余照，松柏绵晚翠。",
      "道韫无报客，贤声自吴会。"
    ]
  },
  {
    "id": "e647d10f92194bd4704d0cd32389be4d",
    "title": "故将军何维圣自维扬来礼昙师毕即出新编见示斐然之感遂成四韵赠之",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "何逊在扬州，轻舠访娄浒。",
      "骠骑雅佞佛，将军不好武。",
      "旃檀袅犹馥，牟尼烱还吐。",
      "毋使罔象求，留之媚灵腑。"
    ]
  },
  {
    "id": "e647d10f92194bd4528b3a433524aa3d",
    "title": "送顾吏部迁山东臬副并托访于鳞冢",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "顾荣江左彦，藻翰复超绝。",
      "一辞笠泽云，十倡钟山雪。",
      "水镜含春温，冰壶朗秋月。",
      "时烦巨源启，遂佐东秦臬。",
      "褰帷风泱泱，摇笔霜列冽。",
      "旧游三十年，约略为子说。",
      "上有华不注，下有和郢骨。",
      "微言犹若新，与山斗巀嵲。",
      "吾子虽异时，同调必心悦。",
      "倘表郑公乡，千古偕不灭。"
    ]
  },
  {
    "id": "e647d10f92194bd4c581a165a1d66205",
    "title": "余登第日一接故大参瓯东公二十年而遇公伯子思尧君为赋曲池草堂诗又十七年而君之子季舆来谒出新诗一编云将有远游且乞数言之赠感旧怀贤情见乎辞",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "早识参知公，矫矫一世师。",
      "东序悬钟镛，西清列敦彝。",
      "及乎觏象贤，宛然慨风仪。",
      "奈何同阿閦，一见忽失之。",
      "接汝通家刺，诵汝幼妇辞。",
      "旧感热中肠，新好溢须眉。",
      "别业创湖涘，有无余曲池。",
      "答言九州慕，焉系一壑私。",
      "伊子论交日，是我挫名时。",
      "敢夸大父行，勿言丈人知。"
    ]
  },
  {
    "id": "e647d10f92194bd4071d09171914d93d",
    "title": "赠慧永参五台毕复礼落伽过访有赠",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "上人宗门秀，双瞳剪秋碧。",
      "夕踢沩山瓶，晨操赵州锡。",
      "插汉清凉台，截溟补陀石。",
      "一见不再见，欲得无可得。",
      "吾意且暂归，法堂草三尺。"
    ]
  },
  {
    "id": "e647d10f92194bd4bdac4580d3ad860e",
    "title": "封户部大夫次泉李德润先生其先自关中徙豪卫京师遂为京师人补博士弟子通经术有声而不获第有子今仪部君早达以其官封先生不色喜惟杜门读书缮性而已仪部用直言获谴先生不色忧旋被召迁今官迎先生养先生亦不色喜其夷然泊然者如故也弇州生闻之曰先生其有道者欤选部魏子曰子以先生有道者则子之言遍天下而乃啬于有道者何也辞弗获已为古风一章歌以寿之",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "函右表地灵，天京萃人杰。",
      "英英李夫子，徙豪自先哲。",
      "三藉方朔余，七工枚生发。",
      "鸿都艺良就，鹿鸣歌中咽。",
      "束书怜肮脏，抚腹笑豁达。",
      "慷慨舍頖宫，栖迟瞻魏阙。",
      "伏枥虽已乖，有驹早汗血。",
      "粉署郎地官，冰壶镜秋月。",
      "一登考功最，遂参大夫末。",
      "紫诰标义方，乌纱冒宣发。",
      "闾里前为寿，雅非公所悦。",
      "君恩固沈深，汝职何琐屑。",
      "维时上台拆，望治群志切。",
      "虽更覆餗鼎，未监摧庄辙。",
      "桃李丛要津，狐鼠窜深穴。",
      "寒素多失职，膏腴转轩揭。",
      "御史一有陈，幞被谢朝谒。",
      "维时雷霆下，臣才理其说。",
      "夫苟利社稷，焉能避鈇钺。",
      "天听不为开，物情转成郁。",
      "槐简拖绿衫，引慝谢亲闼。",
      "公为喜加餐，汝志吾弗夺。",
      "畴拥黄屋尊，谁伏青蒲热。",
      "堂堂中兴代，鸣凤何寥阔。",
      "既同臧洪日，宁辞道州罚。",
      "御魅夫岂遥，无官自足活。",
      "天心在仁直，阴翳俄朗豁。",
      "宣室既生还，绛灌亦心折。",
      "金陵佳丽地，建礼鹓鸾列。",
      "试问三釜隆，胡殊菽水啜。",
      "拄笏龙江霞，曳杖鸡阜雪。",
      "有时指凤游，翛然羡高洁。",
      "气养神自王，意澹精不汩。",
      "父道师友兼，君德天地埒。",
      "我称万年觞，盖言不磨灭。"
    ]
  },
  {
    "id": "e647d10f92194bd482bff986d0cd8b44",
    "title": "二瑞篇为靖江朱生颂其令陈君也陈君自台出为靖江有异政而感甘露嘉麦之瑞故颂也",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "皇灵大动变，鼎席乃频移。",
      "天泽不自秘，屯膏布宏施。",
      "江介有神君，卓鲁受良规。",
      "欲观驯雉化，稍戢神羊威。",
      "湛湛秋夜零，瀼瀼露未晞。",
      "承之烱如玉，味之甘如饴。",
      "大地春风来，来牟亦吐奇。",
      "同颖表一心，共穗昭两岐。",
      "昔闻上元令，清心感恩滋。",
      "复闻渔阳守，异政假灵祗。",
      "赫赫我仁君，斯瑞乃兼之。",
      "祝君寿无疆，惠我乐不支。"
    ]
  },
  {
    "id": "e647d10f92194bd475bbc7dce22d8217",
    "title": "兰谷辞为沈子赋也",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "菀菀谷中兰，习习微风吹。",
      "馨香自相媚，焉用傍人知。",
      "陋彼灵均子，九畹广见滋。",
      "被以大国名，贡之白玉墀。",
      "违性离故土，虽贵非所怡。",
      "欲识幽人贞，请听兰谷辞。"
    ]
  },
  {
    "id": "e647d10f92194bd453c5fc1bf0ca6c29",
    "title": "李本宁兄过访挟客曰来君者其名相如其字不疑与谈而悟则吾贞吉先生也喜而赋长篇赠之",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "本宁别燕中，十见秋草白。",
      "忽通应门刺，使我倒双舄。",
      "鸦鬓犹未苍，虬髯顿成赤。",
      "寒暄未及展，已进所携客。",
      "轻褣乍飘扬，朱辅吐温晰。",
      "晔然一顾盻，光彩映萝薜。",
      "姓疑护儿后，名自长卿得。",
      "稍停见隆准，薆语通促膝。",
      "始悟自陶徙，翻称范少伯。",
      "纵复紫可怜，宁夺南离色。",
      "不戴远游冠，却杖远游策。",
      "黄鹄摩天来，肯作樊笼翮。",
      "剥枣温浊醪，展歌恣欢噱。",
      "床头挂君画，袖中出君迹。",
      "神交复会面，数载今一夕。",
      "却顾斗柄间，参商当不隔。",
      "勿问王孙归，所愁关尹识。"
    ]
  },
  {
    "id": "e647d10f92194bd4269ec658a8eff6eb",
    "title": "赠别陈从训时余且入山矣",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "少年不见值，晚合便成离。",
      "以我绝弦际，逢君纳履时。",
      "初听有心磬，旋展无声诗。",
      "云雾勿轻堕，风流犹在兹。",
      "还闻金鳌背，差堪笙鹤期。"
    ]
  },
  {
    "id": "e647d10f92194bd4ca29557c7824caf0",
    "title": "俞山人公临卜筑阳羡赋寄一首",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "京洛饶贤贵，吴会富华腴。",
      "虽复堪身筴，要非中所愉。",
      "仰希上皇风，俯卜静者庐。",
      "荆渚无浊流，阳羡有幽区。",
      "山自离墨来，溪由罨画舒。",
      "以兹耕蚕业，不复废诗书。",
      "春问茶女茶，秋逐渔父渔。",
      "朝饥拾野穗，晚供剪畦蔬。",
      "蓬累故何滞，鴳适当更余。",
      "窃从柴桑叟，相为咏移居。",
      "毋使车马知，令汝苍苔疏。"
    ]
  },
  {
    "id": "e647d10f92194bd47eefa67714ad85d8",
    "title": "曾舜征令长洲有古循吏声实而台抨当调作此送之",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "伊余窜草莽，忽忽末景驰。",
      "闾井有公言，贤令将解龟。",
      "忠恕佩家训，三省日孜孜。",
      "云何贝锦繁，致此投杼疑。",
      "圆魄丽中霄，纤云来翳之。",
      "回光或不瞩，真体乃无亏。",
      "膏雨乘春布，沮洳称不宜。",
      "宁为流潦故，悔此天泽施。",
      "即墨非吾恨，中牟竟而师。",
      "追愆内逾密，委运外自夷。",
      "但使素丝存，宁受墨子悲。",
      "勿以黄绶屈，遽咏陶生辞。",
      "泰二苟朋亡，知当未遐遗。",
      "赠子幽谷兰，一佩三纫之。",
      "清芬幸无故，行当被条飔。"
    ]
  },
  {
    "id": "e647d10f92194bd4dc8a15990f88269d",
    "title": "张助甫中丞自夏州遣信问存侑以三月俸曰为米汁费报谢一章",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "上元之来夕，有鸿自征羌。",
      "中丞三月俸，使者万里粮。",
      "上言识区区，下言结不忘。",
      "书穷递角见，朱提烂生光。",
      "冰雪满衡荆，蔼然自春阳。",
      "日来不饮酒，酒家无鹔鹴。",
      "亦复不啖肉，屠门毋责偿。",
      "蹲鸱足饱饥，悬鹑有余裳。",
      "念欲返君嘉，友道非所当。",
      "西寺充檀越，东邻佐贫丧。",
      "南陌饭苾刍，北渚成徒杠。",
      "以此无住施，为君彼岸梁。",
      "窃聆叔则言，载佩原思章。",
      "吾儒亦云云，毋使廉惠伤。"
    ]
  },
  {
    "id": "e647d10f92194bd40f3950720172e57b",
    "title": "寿九房三仲季之母范六十",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "昔我伯父行，魁然乡耆宿。",
      "生平恃豪举，晚始虞嗣续。",
      "络秀来为偏，熊罴瑞相属。",
      "鼎立丈夫子，绕膝皆峙玉。",
      "伯仁故亭亭，阿奴不碌碌。",
      "季春寿筵开，琅玕纷触目。",
      "始歌三妇艳，继以将雏曲。",
      "但夸河东凤，何论羁栖鹄。",
      "不学西邻女，幽兰媚空谷。"
    ]
  },
  {
    "id": "e647d10f92194bd4ecfa5f7a2768ad7b",
    "title": "成化乙酉世大父郎中公捷留省遂破吾族天荒今年复为乙酉而犹子士骃入太学应试恰与大父同庚赋此期之",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "昔岁乙在酉，伯祖尚书郎。",
      "只手探月胁，一枝破天荒。",
      "遂令素士族，重唤乌衣王。",
      "冠冕蝉连来，一百二十霜。",
      "桑梓有余晖，兰桂无不芳。",
      "汝生在庚申，雅与伯祖当。",
      "昔阻上水滩，今来顺风樯。",
      "汝父游成均，不能掩夜光。",
      "诸生皆避席，祭酒为下堂。",
      "汝兄歌鹿鸣，矫矫千人场。",
      "余祥发麟趾，胜事征雁行。",
      "努力崇明德，淮水日汤汤。"
    ]
  },
  {
    "id": "e647d10f92194bd4b175f6ea3ac6e0b3",
    "title": "元瑞计偕过吴入访弇中留饮有赠",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "日予欲无言，吟咏亦随废。",
      "塞耳空谷中，足音胡然至。",
      "之子匪俗欢，夙昔申末契。",
      "掩关二载余，日与黄卷对。",
      "卤莽一世眸，宰落千古事。",
      "圣主御明堂，汝乃随计吏。",
      "应门故所习，踉跄手其刺。",
      "一见肝胆披，软语若相媚。",
      "中厨出旨酒，亦复饶异味。",
      "鸾刀缕黄颔，雕盘饤朱柿。",
      "秋色在芙蓉，客醒主已醉。",
      "四坐且勿惊，见有此人未。",
      "但诵子虚篇，何待杨得意。"
    ]
  },
  {
    "id": "e647d10f92194bd40a0cc17fa4ca0c2b",
    "title": "寿旧幕僚宜兴吴君六十",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "我建襄汉牙，君参芙蓉幕。",
      "皎镜壶中冰，昂藏鸡群鹤。",
      "摄邑贻邑思，辞官鲜官橐。",
      "摆脱墨绶荣，经营寝丘薄。",
      "溪山相映带，心迹双寂寞。",
      "十味茗笋新，两收鱼鸟乐。",
      "素封亦何道，红友时斟酌。",
      "地僻日似年，身闲梦不恶。",
      "念予嗣嘉遁，所愧名未削。",
      "远信勤柿栗，饱飧慰藜藿。",
      "甲子君一周，精神迥如昨。",
      "窃致三叟言，用为千秋药。",
      "长作武陵人，桃花任开落。"
    ]
  },
  {
    "id": "e647d10f92194bd4ac4dd7fdc48fb221",
    "title": "题凤凰集图为陈德清应召",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "凤凰出丹穴，万羽相因依。",
      "今者集君庭，孤骞以徘徊。",
      "匪为听箫韶，毋乃揽德辉。",
      "阿阁丽层霄，雄鸣应朝晖。",
      "肯学颍川守，终贻鹖雀讥。"
    ]
  },
  {
    "id": "e647d10f92194bd4e00672beeff94626",
    "title": "送喻隐云先生归常德",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "清微大赤天，往往多阙职。",
      "欲铸人间人，去充蕊珠伯。",
      "昙师诞先登，余乃甘旧谪。",
      "七载犹滞淫，三环同弃掷。",
      "幸逢喻少君，喜气满大宅。",
      "银海湛澄波，玉池漱灵液。",
      "倾盖若古欢，披襟庆新得。",
      "自云少无赖，陆博恣酒色。",
      "行尸鲜生望，立骨怆期迫。",
      "偶从衡岳归，乍迷襄城迹。",
      "道逢二仙长，不饮亦不食。",
      "揖我雾露中，栖我石崖侧。",
      "蹲鸱喂我饥，苍藓分我席。",
      "夜分仍见怜，软语相慰藉。",
      "玄牝岂异门，谷神有真的。",
      "一气皎指南，众星皆拱北。",
      "始若晋阳甲，祛除靖肘腋。",
      "继如时雨师，九有咸荡涤。",
      "铁鼓以次开，金轮长不息。",
      "坎离本天媾，任督宁二脉。",
      "九宫渐充盈，百体各轻适。",
      "何必守庚申，然后蠲死籍。",
      "余意了不疑，三宿而自获。",
      "方欣顺风拜，忽杳凌空舄。",
      "邂逅成暌违，仓皇悸心魄。",
      "叶叶云四起，亭亭鹤一只。",
      "宛宛武陵红，迢迢洞庭碧。",
      "君担日月行，遗余天地塞。",
      "前因已小露，后果莫轻悉。",
      "大道故不私，元机帝深惜。"
    ]
  },
  {
    "id": "e647d10f92194bd44fadb7930b10c1a2",
    "title": "柏溪翁写竹妙得彭城墨派而不轻为人作以故传世颇鲜此纸仅以数枝寓意耳而姿态溢出乃子尚书公刻之石摹本示余不胜仰止敬题于后",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "子猷爱此君，不能一传神。",
      "谁为传神者，峭茜得其真。",
      "前有文湖州，后有王舍人。",
      "沈翁天机活，不借丹青色。",
      "尽吸淇澳秋，缩入文园墨。",
      "披梢凤尾振，写箨龙鳞坼。",
      "兴来两三枝，势若一万尺。",
      "翁乘葛溪杖，转叩湘君宅。",
      "零落吉光裘，片羽千金直。",
      "幸有凤沼儿，摹之于乐石。",
      "石能使竹寿，竹能救石顽。",
      "遂令风云气，长留天地间。",
      "羹墙莫深慕，徒益泪痕斑。"
    ]
  },
  {
    "id": "e647d10f92194bd4ab2c1eec222ffbb3",
    "title": "挽七十六翁少和盛先生古体一章",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "秦人刺扁生，曹公僇华氏。",
      "念非遘凶残，此曹会不死。",
      "盛翁擅秘方，且复精名理。",
      "肘有青囊书，舌余上池水。",
      "出奇不为恒，所治人立起。",
      "手诊贫儿腕，巷停富客轨。",
      "义声冠当时，颠癖亦尔尔。",
      "昨岁冬仲朔，冲寒过吾里。",
      "宗戚若而辈，赖翁锡余齿。",
      "华筵簇高张，郑声奏绮靡。",
      "翁去不复顾，自抱琵琶妓。",
      "风流一朝尽，有药它人饵。",
      "七十六年春，花飞逐湍驶。",
      "犹举逸少云，乐死胜二子。",
      "为悰虽不同，伤生亦如此。",
      "惜哉三仙翁，制命不在己。"
    ]
  },
  {
    "id": "e647d10f92194bd49626f746b892d06c",
    "title": "咏碧莲花花初正碧久之则纯白矣",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "苞蕊色正碧，碧如碧瑶冠。",
      "舒英渐纯白，白胜白玉盘。",
      "双成妆甫毕，西母宴将阑。",
      "醉驭群鹤苦，雪翎尽摧残。"
    ]
  },
  {
    "id": "e647d10f92194bd4c68c002ff79cb305",
    "title": "送印上人朝五台",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "僧朝五台去，毛孔皆文殊。",
      "及乎五台返，文殊为有无。",
      "清凉即烦恼，欲界是仙都。",
      "吾爱仰山弟，从他来意孤。"
    ]
  },
  {
    "id": "e647d10f92194bd481c9ff51de33c006",
    "title": "谭道人自豫章来致宗良王孙诗一编为订而序之复成兹章示宗良",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "客从西江来，鲤鱼衔双结。",
      "鱼腹了不腥，兰芬中自发。",
      "王孙天潢秀，兴词何勃郁。",
      "奔腾失前辈，摆脱谢时杰。",
      "调古意必新，才工理非别。",
      "力回彭蠡澜，欲表匡庐截。",
      "四顾无当心，徘徊取真悦。",
      "敬礼昔杳然，玄宴本虚劣。",
      "笑此垂尽躯，为君千秋设。"
    ]
  },
  {
    "id": "e647d10f92194bd477ba2bdd9a92cdbb",
    "title": "吾州赵佥事先生伯京自号震洋盖即东海也先生官白下时白下诸名贤皆为之咏歌署题至图画其事四纪来则先生久游道山而诸贤亦无在者其嫡孙太学某出以示余不胜望洋之感因题短章于后而复志之",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "昔闻西竺言，于东有震旦。",
      "百谷万古输，黏天浩无畔。",
      "赤日蒸绮霞，光彩交凌乱。",
      "夫子钟其灵，少小富篇翰。",
      "齐汩摇地轴，泓渟茹星汉。",
      "群贤悉河伯，恍然失其观。",
      "是以必朝宗，骊珠挹无算。",
      "中乖仲尼志，遂兴鲁连叹。",
      "化鹏得逍遥，骑鲸归汗漫。",
      "焉睹云气中，期羡不相唤。"
    ]
  },
  {
    "id": "e647d10f92194bd47362770375962efb",
    "title": "赠别胡生",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "晚途颇厌常，胡生实奇绝。",
      "磊落饶意气，昂藏秀风骨。",
      "春城喧吴趋，弦管中夜发。",
      "忽弹广陵散，寄思在寥阔。",
      "泠然中心赏，焉能媚时悦。",
      "无竽耻齐滥，有璞甘楚刖。",
      "少年易窥人，不为儿曹说。"
    ]
  },
  {
    "id": "e647d10f92194bd421bab44443b67501",
    "title": "元日探梅前坞得数枝作",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "条风煦元正，令我宽眉头。",
      "偶成探梅句，遂作探梅游。",
      "舍策凭小僮，柱颊枉前丘。",
      "一点两点疏，千枝万枝稠。",
      "目境固有殊，会心并悠悠。",
      "行人且莫折，留媚我清幽。"
    ]
  },
  {
    "id": "e647d10f92194bd4a1cc52a62b541b05",
    "title": "题朱上林所赠钱舜举太白观瀑图后即还上林",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "匡庐万古瀑，太白千秋才。",
      "两奇偶相值，后人何有哉。",
      "及展舜举图，恍登文殊台。",
      "立起青莲枯，来听万壑雷。",
      "始知丹青力，可以回寒荄。"
    ]
  },
  {
    "id": "e647d10f92194bd4a1cc52a625ae54bc",
    "title": "题朱上林所赠钱舜举太白观瀑图后即还上林",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "昔余赏朱生，飒爽埒李白。",
      "喉间白龙挂，宛若瀑布直。",
      "此图传李神，即呼朱亦得。",
      "急还其家儿，置汝高斋壁。",
      "好待寒月来，悠然想颜色。"
    ]
  },
  {
    "id": "e647d10f92194bd4cd25910478d83c11",
    "title": "将赴留都司马出门作凡四章",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "五十始加一，翛然向岩居。",
      "六十寻己三，乃复就征书。",
      "一念苟不坚，百悔与之俱。",
      "倦马临畏途，十步五踟蹰。",
      "问我何所恋，问我何所须。",
      "我亦无所须，但顾我头颅。"
    ]
  },
  {
    "id": "e647d10f92194bd4cd259104d7213da0",
    "title": "将赴留都司马出门作凡四章",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "今辰复何辰，二月吐严霜。",
      "敝庐非我室，故里非我乡。",
      "病弟强巾栉，病妻尚帷床。",
      "小语报国恩，勿作儿女伤。",
      "出亦以彷徨，入亦以彷徨。",
      "泪下如绠縻，欲答不忍详。"
    ]
  },
  {
    "id": "e647d10f92194bd4cd2591046acc9cde",
    "title": "将赴留都司马出门作凡四章",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "徘徊杨林陌，顾瞻先人墓。",
      "螭首松柏椒，垂垂泫珠露。",
      "王纶既三沐，瞑者忽若寤。",
      "白首衔弓旌，岂以浮荣故。",
      "小欲酬帝恩，或可扶天步。",
      "衰驽有如此，终应问归路。"
    ]
  },
  {
    "id": "e647d10f92194bd4cd259104be864fb9",
    "title": "将赴留都司马出门作凡四章",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "晓步城南隅，入辞导师庐。",
      "恋此萝竹幽，愀然就征车。",
      "于道岂有当，供奉十年余。",
      "候吏满河干，旌旄溢川涂。",
      "不知为谁子，顾我了若无。",
      "虽乖箕颍尚，恬憺庶未渝。"
    ]
  },
  {
    "id": "e647d10f92194bd413ba63d1d22b71cb",
    "title": "游摄山栖霞寺颇得泉石之胜因访明征君僧绍故址读江令诸篇遂效其体",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "宿雨敛西昏，翔阳舒东白。",
      "松涧纷相悦，溪喧若趋敌。",
      "迤逦叩山椒，熹微露榜额。",
      "焚香礼空王，问饭得香积。",
      "灵骨吐双图，佛螺现千碧。",
      "兴来不虚返，缘源渐有获。",
      "飞泉激冰雪，余韵铿金石。",
      "一线脂蚁通，双崖巨灵劈。",
      "如闻大士音，恍作海潮色。",
      "征君毕世栖，冥心自乐国。",
      "江令终宵憩，返念仍焰宅。",
      "伊余迷晚径，一壑乖定力。",
      "已惭战胜肥，虚恋嚣中寂。",
      "逝言涤无明，将从度公析。"
    ]
  },
  {
    "id": "e647d10f92194bd44693d12764be1f01",
    "title": "纵步摄山颇穷名胜有作",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "兹山实灵秀，茀郁如团伞。",
      "窈窕隙日穿，芊眠泄云散。",
      "忍草屐不妨，名药囊堪满。",
      "涌瀵胜垂乳，迭石疑丛卵。",
      "易窥法王像，难迹征君馆。",
      "忽有岩梅发，如逢胜流款。",
      "酌水当醴觞，抚松韵清管。",
      "日昃不知归，焉顾足力短。",
      "明发望台城，戒徒心更缓。"
    ]
  },
  {
    "id": "e647d10f92194bd4efcb030d85395c9c",
    "title": "追和江令静卧栖霞山房望徐祭酒作有怀赵祭酒",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "夜静绝梵呗，地幽宿岚阴。",
      "警鹘振栖羽，飞泉来远音。",
      "因探作者咏，时搅故人心。",
      "讲席鳣初俎，经坛杏欲林。",
      "西方既中返，北面敢希钦。",
      "幸以衰迟感，毋复望臣深。"
    ]
  },
  {
    "id": "e647d10f92194bd44153a2ef4e3c451d",
    "title": "古意寄伯玉司马",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "古道邈以乖，雅尚人自疑。",
      "日余与君子，结发媚清时。",
      "弃置何足言，千秋以为期。",
      "邹律嘘春阳，被者尚参差。",
      "见龙虽在田，文明光四垂。",
      "凤衰将何道，六融犹未摧。",
      "逝将因风往，消摇于咸池。"
    ]
  },
  {
    "id": "e647d10f92194bd44153a2ef49d95aed",
    "title": "古意寄伯玉司马",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "金陵富英彦，甲第亘中逵。",
      "短刺日夕驰，迹往神不偕。",
      "宁知尘中尚，乃在黄山陲。",
      "容城既璧陨，济南复兰摧。",
      "俯仰宇宙间，知已日以稀。",
      "纫袖双郁金，三枯芬渐衰。",
      "幸其未为莸，持用表心期。"
    ]
  },
  {
    "id": "e647d10f92194bd4a97091d40bbbf150",
    "title": "答汪仲淹",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "日余栖崆峒，九阳坐晞发。",
      "承子问道言，词组不能答。",
      "今者游金陵，双驺日喧喝。",
      "过耳了不停，当机时自发。",
      "真宰失玄珠，宁为罔象设。",
      "顶生慕帝释，举念成一蹶。",
      "有身亦何患，无生宁待说。",
      "摆脱有无关，悠然得真诀。"
    ]
  },
  {
    "id": "e647d10f92194bd4cb164db38b576657",
    "title": "承大宗伯姜公少司寇李公邀同大司寇陆公少司徒方公陟牛首山有述",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "金陵信佳地，兹山仍丽观。",
      "标形自牛首，遥势应龙盘。",
      "丛楸入昼暝，长松当夏寒。",
      "云梯界危汉，梵宇绘层峦。",
      "仰窥象纬逼，俯觉尘世宽。",
      "江拖万里练，岩横千仞丹。",
      "追昔始兴议，聊深冶城叹。",
      "胡云表双阙，毋乃文偏安。",
      "巨明一开辟，奕世乃胜残。",
      "文祖时驻跸，神孙此回銮。",
      "天子自有真，奸萌焉得干。",
      "雍雍凤游圃，衎衎鸿渐盘。",
      "朱衫杂缁素，白社容簪冠。",
      "方藉禹功大，况值尧世难。"
    ]
  },
  {
    "id": "e647d10f92194bd4f3db9be0f4d90280",
    "title": "将至祖堂过岭返望牛首",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "脉从牛首来，胜自兹岭始。",
      "足力虽小疲，目境殊未已。",
      "午照苍松巅，千崖被红紫。",
      "恍如帝释天，镕金饰睥睨。",
      "色相故以空，羡心何缘起。"
    ]
  },
  {
    "id": "e647d10f92194bd4f4dfb9c9a0cf23ac",
    "title": "祖堂",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "大道本无统，兹统乃融师。",
      "智岩敷五叶，鹤林横一枝。",
      "任尔黄梅发，差强未熟时。"
    ]
  },
  {
    "id": "e647d10f92194bd469addfcbb0af90cc",
    "title": "泰和萧京兆感异梦得地构楼甫成而拜敕命之锡俾余以诗纪之",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "梁德一何长，照灼光来裔。",
      "八叶秉台衡，余休犹未替。",
      "侯其名家子，通显身自致。",
      "杰构入幽梦，奇征协雄思。",
      "武姥当倚栏，淇塘曲环砌。",
      "云霞郁缭绕，竹柏献葱翠。",
      "燕贺客席初，凤衔王纶至。",
      "臣冈百稽首，奉之逾六瑞。",
      "山君日来朝，斗使夕相媚。",
      "非由地灵藉，讵表天文丽。",
      "赫赫萧京兆，食息衔恩赐。"
    ]
  },
  {
    "id": "e647d10f92194bd48d7f9f869e01c74c",
    "title": "右司马私署之兑隅有轩三楹前列数石若冈阜植以时卉一命觞觞之系以长语",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "昔余圃离薋，垒石当轩牖。",
      "间借凝霰崇，暂收停云黝。",
      "麋鹿性所便，鹪鹩愿毋负。",
      "不谓志转奢，遂辟弇中亩。",
      "莽苍跨陇植，历落排空阜。",
      "却顾旧所栖，旷若吞八九。",
      "昼泛穷渊源，宵游堕参斗。",
      "主席或不冠，客衣从短后。",
      "易世非所论，此生毕吾有。",
      "何意咫尺书，遂夺匹夫守。",
      "问我官何署，叨从司马右。",
      "问我居何所，尚书巷西口。",
      "既鲜履道竹，亦阙彭泽柳。",
      "造物或见怜，谓我癖如旧。",
      "石颇余数拳，地仅盈十肘。",
      "敢烦离薋较，宛尔一培塿。",
      "植以朝荣花，听杂野生莠。",
      "亭午初散衙，欣然缓其绶。",
      "尚儿致盘飧，海儿捧卮酒。",
      "何必高轩过，傀俄自称寿。",
      "人生百年内，所值皆归偶。",
      "安能歌五侯，且复艳三妇。",
      "却问洛城南，金谷今在否。"
    ]
  },
  {
    "id": "e647d10f92194bd4365e266512237438",
    "title": "酬屠长卿谈道",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "汉武招炎柄，神威鞭八荒。",
      "贵富无终极，欢娱焉得长。",
      "上感西母精，譬说将万方。",
      "灵药点行尸，非腐仅成僵。",
      "太白宦不达，蓬累因风翔。",
      "自云大还就，毛骨皆灵香。",
      "逍遥竟八极，婉姱凋三光。",
      "采石一醉归，鲸背天茫茫。",
      "得意失意人，于道皆有妨。",
      "其言快人耳，其事令心伤。",
      "云■下璇霄，绛节丽朝霜。",
      "下迎扫除者，不问陶华阳。",
      "柏叶瞿仙童，远胜其师黄。",
      "罔象获玄珠，智者空遑遑。",
      "窍为聪明凿，羊用岐路亡。",
      "才鬼与顽仙，其究安得当。",
      "仙成故不顽，才鬼沦披猖。",
      "余计业已失，谋君安得臧。",
      "不睹襄城辙，大雾迷康庄。",
      "自非小儿言，七圣俱彷徨。"
    ]
  },
  {
    "id": "e647d10f92194bd47fb468b5ea9be512",
    "title": "古体寿钱澹庵翁八十",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "昔人颜子渊，于道实心冥。",
      "一窥太山练，遂尔销神形。",
      "乃知元气钟，厚薄良径庭。",
      "钱翁志圣学，仰钻无时停。",
      "苦行类攻玉，雄谈如建瓴。",
      "頖宫何煌煌，三十荐明经。",
      "四十歌鹿鸣，五十对虞廷。",
      "彳亍郎署间，拮据不遑宁。",
      "真宰欲佚之，为汝匣青萍。",
      "闲放霅溪棹，或酺若下醽。",
      "有时深玄观，有时称独醒。",
      "七帙古已稀，况乃加十龄。",
      "宛然两颧红，上映双眉青。",
      "劲翮凌秋空，修鳞纵大溟。",
      "翁曰毋云尔，我欲固吾扃。",
      "不见卫武公，大耋勤箴铭。",
      "逸宕散真我，多思凿性灵。",
      "余有天一浆，湛然殊清泠。",
      "当此陶唐世，为翁灌千蓂。"
    ]
  },
  {
    "id": "e647d10f92194bd4890f0052dc2b6cf7",
    "title": "沈银台大朴园",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "隐侯赋郊居，有圃非远而。",
      "春至百卉芬，珍木郁参差。",
      "畴为当心者，名朴了不奇。",
      "直上三百尺，旁樛千万枝。",
      "雨雪避弥漫，日月为蔽亏。",
      "上覆柴桑庐，下荫中散池。",
      "微风荡浮萍，莹作青琉璃。",
      "时时手一编，骄旸我何知。",
      "返照自西来，胡床与俱移。",
      "柽柳不盈把，樵采来相欺。",
      "豫章甫蔽牛，匠石已见窥。",
      "人命故匪长，巧者复凿之。",
      "请以庄生社，咏为大朴辞。"
    ]
  },
  {
    "id": "e647d10f92194bd4af315740d8b200ee",
    "title": "余老乞骸而汝师大司成亦在告聊成一章问之",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "称疾太学师，真衰右司马。",
      "俱露乞骸章，言寻故园社。",
      "天听如许卑，方舟问吴下。",
      "桑榆我荏苒，松桂君潇洒。",
      "君以道不行，我岂行道者。",
      "所念各杜门，浊醪难独把。",
      "非繇惠德音，何以征风雅。"
    ]
  },
  {
    "id": "e647d10f92194bd4727b3478bc948379",
    "title": "恭谒太祖高皇帝御容有述",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "宝箧启葳蕤，恍然睹天容。",
      "恒嵩表隆准，日月开重瞳。",
      "仿佛御座傍，杂沓缭云虹。",
      "我闻元运衰，真人起隆中。",
      "降自帝释天，一扫烟尘空。",
      "至今万水流，畴能不趋东。",
      "匪睹胼胝状，宁窥神禹功。"
    ]
  },
  {
    "id": "e647d10f92194bd4176426cc8a6bb474",
    "title": "恭谒成祖文皇帝御容有述",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "琐琐一虮臣，手叩玉京扉。",
      "巍巍两天人，色夺金殿姿。",
      "尧彩既璀璨，舜瞳复昭回。",
      "飘鬣翘然举，俨若双龙緌。",
      "如日丽璇霄，九有皆光辉。",
      "奚必须袁生，始辨天子髭。",
      "遗蜕燕山阳，游神沙漠陲。"
    ]
  },
  {
    "id": "e647d10f92194bd42f7daacdfbc4b539",
    "title": "咏诸功臣像二十六首故开国辅运推诚宣力武臣特进光禄大夫左柱国参军国事太傅中军右丞相征北大将军魏国公中山徐武宁王达",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "高皇挽天河，手欲洗乾坤。",
      "烟尘既荡除，万古黄屋尊。",
      "桓桓徐魏公，二十握櫜鞬。",
      "唾手縳僣王，长驱定中原。",
      "昼余耕桑地，夜绝殇鬼魂。",
      "赫奕奏凯归，屏营杜军门。",
      "勋超齐尚父，德远韩王孙。",
      "两都对开国，高栋亚天阍。",
      "飒爽见英标，蔼然眉宇温。"
    ]
  },
  {
    "id": "e647d10f92194bd42f7daacdc092805a",
    "title": "咏诸功臣像二十六首故开国辅运推诚宣力武臣特进光禄大夫左柱国参军国事太傅中军右丞相征北大将军魏国公中山徐武宁王达",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "高皇下江南，鄂公实军冠。",
      "喑呜人尽靡，跳荡敌中断。",
      "彭蠡赭汉宫，吴台筑京观。",
      "长驱搏燕都，单于夜奔窜。",
      "遂与中山王，功割天下半。",
      "辕门落天星，短造屈长算。",
      "如砺身后盟，抚髀异时叹。",
      "寂寂逾百年，帝纶复昭焕。"
    ]
  },
  {
    "id": "e647d10f92194bd42f7daacdab2394c7",
    "title": "咏诸功臣像二十六首故开国辅运推诚宣力武臣特进光禄大夫左柱国参军国事太傅中军右丞相征北大将军魏国公中山徐武宁王达",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "神龙排丹霄，云表饶介鳞。",
      "何况于曹公，实托肺腑亲。",
      "弱冠屏浙东，气欲吞吴人。",
      "遗孽窜故都，游魂荡边尘。",
      "挺刃躏虎穴，六赢夜亡奔。",
      "虏其名王归，驼马百千群。",
      "珍货若山积，籍之奉至尊。",
      "带砺表忠勋，将与魏邓伦。",
      "易世隳家汰，继绝荷皇仁。"
    ]
  },
  {
    "id": "e647d10f92194bd42f7daacd8069d2ab",
    "title": "咏诸功臣像二十六首故开国辅运推诚宣力武臣特进光禄大夫左柱国参军国事太傅中军右丞相征北大将军魏国公中山徐武宁王达",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "卫公田家子，神勇自天授。",
      "十六冠军锋，二十寄戎首。",
      "洪都既如盘，襄樊同拉朽。",
      "长驱扫中原，曹宋相先后。",
      "功大心转细，爵崇以卑守。",
      "西羌十万帐，一战皆吾有。",
      "辕门将星坠，悲声咽刁斗。",
      "武顺以易名，帝念良不负。"
    ]
  },
  {
    "id": "e647d10f92194bd42f7daacdd7ea92ce",
    "title": "咏诸功臣像二十六首故开国辅运推诚宣力武臣特进光禄大夫左柱国参军国事太傅中军右丞相征北大将军魏国公中山徐武宁王达",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "信公里闬旧，蚤托干城寄。",
      "征行出必先，遇敌坚始厉。",
      "功多冠彻侯，心小取高位。",
      "及乎瞿塘郤，稍似失帝意。",
      "终念丰沛私，遂尔同英卫。",
      "晚途解兵柄，称病力不制。",
      "所以恩泽终，颍宋乃反是。"
    ]
  },
  {
    "id": "e647d10f92194bd42f7daacdeb906b3c",
    "title": "咏诸功臣像二十六首故开国辅运推诚宣力武臣特进光禄大夫左柱国参军国事太傅中军右丞相征北大将军魏国公中山徐武宁王达",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "西平少沈勇，亲寄异诸儿。",
      "三十二元枢，遂副西羌师。",
      "虏其名王归，万族尽累累。",
      "六诏抗天权，三帅张帝威。",
      "颍川首排荡，永昌翼摧劙。",
      "侯其寄留后，剪棘抚伤痍。",
      "一战贼胆夺，七纵酋心归。",
      "身没担王爵，翼世秉公圭。",
      "至今二百年，黄屋等崔嵬。"
    ]
  },
  {
    "id": "e647d10f92194bd42f7daacd74400ae1",
    "title": "咏诸功臣像二十六首故开国辅运推诚宣力武臣特进光禄大夫左柱国参军国事太傅中军右丞相征北大将军魏国公中山徐武宁王达",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "有一冠貂蝉，白晰美眉姿。",
      "皎如张文成，不愧帝者师。",
      "元厦将就倾，良禽择其枝。",
      "一见寄帷幄，再见参鼎司。",
      "是吐无不倾，灼灼若蓍龟。",
      "峻往鲜回互，巧者能间之。",
      "终藉帝恩深，归魄于山陲。",
      "荣名施后代，百世永不隳。"
    ]
  },
  {
    "id": "e647d10f92194bd42f7daacd06fed71e",
    "title": "咏诸功臣像二十六首故开国辅运推诚宣力武臣特进光禄大夫左柱国参军国事太傅中军右丞相征北大将军魏国公中山徐武宁王达",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "皇天厌元运，英主革其物。",
      "荡雪万象昏，被之以黼黻。",
      "宋公始膺聘，遂尔参密勿。",
      "一草十制成，顿回天颜悦。",
      "远增鸡林织，近补龙衮阙。",
      "青宫重师资，抗表久始决。",
      "金侈疏傅赐，诗荣贺监发。",
      "覆水忽不收，君恩长断绝。"
    ]
  },
  {
    "id": "e647d10f92194bd42f7daacd90595634",
    "title": "咏诸功臣像二十六首故开国辅运推诚宣力武臣特进光禄大夫左柱国参军国事太傅中军右丞相征北大将军魏国公中山徐武宁王达",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "中山既星陨，嗣公乃霞升。",
      "仁孙藉肺腑，荀息为干城。",
      "大义当灭亲，一死以自明。",
      "敢援椒风顾，忘此板荡诚。",
      "捧心见家王，茅土幸未倾。",
      "焉知百年后，崇祀表芳名。"
    ]
  },
  {
    "id": "e647d10f92194bd42f7daacde92a2685",
    "title": "咏诸功臣像二十六首故开国辅运推诚宣力武臣特进光禄大夫左柱国参军国事太傅中军右丞相征北大将军魏国公中山徐武宁王达",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "文皇倡义旗，百战躬自将。",
      "毋论大将谁，偏禆皆称良。",
      "淇公与成公，雄武雅相当。",
      "应敌面面身，倡勇人人强。",
      "成公实少年，受赈辟南荒。",
      "武侯未渡泸，伏波已告亡。",
      "帝惓殊深笃，胙茅等真王。",
      "至今东第中，华栋郁相望。"
    ]
  },
  {
    "id": "e647d10f92194bd42f7daacd997b2776",
    "title": "咏诸功臣像二十六首故开国辅运推诚宣力武臣特进光禄大夫左柱国参军国事太傅中军右丞相征北大将军魏国公中山徐武宁王达",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "河间建王略，中道乃摧折。",
      "令子实继之，神武绍休烈。",
      "已悬彻侯印，遂秉将坛钺。",
      "长驱扫南交，富良波为血。",
      "三缚叛王归，干城归版籍。",
      "首发吴濞谋，精诚昭日月。",
      "晚辞北军柄，遂冠坐论列。",
      "舆尸竖子哉，玉石同兹孽。"
    ]
  },
  {
    "id": "e647d10f92194bd42f7daacd4bbd35d8",
    "title": "咏诸功臣像二十六首故开国辅运推诚宣力武臣特进光禄大夫左柱国参军国事太傅中军右丞相征北大将军魏国公中山徐武宁王达",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "长陵寄台阁，所拔凡七臣。",
      "文贞一王官，超等肺腑亲。",
      "青宫借羽翼，监国日咨询。",
      "遂令寰宇间，雅归储皇仁。",
      "师保历三朝，夙夜奉一人。",
      "间饰文雅观，未漓造化淳。",
      "末路厄权珰，有志时屈伸。",
      "终然保清白，易名畴与伦。"
    ]
  },
  {
    "id": "e647d10f92194bd42f7daacd69a2b66d",
    "title": "咏诸功臣像二十六首故开国辅运推诚宣力武臣特进光禄大夫左柱国参军国事太傅中军右丞相征北大将军魏国公中山徐武宁王达",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "熙世孽祸萌，妖竖擅天纲。",
      "时危巨公出，赤手障八荒。",
      "三十官司马，奄有梁晋强。",
      "煦若凌冬日，凛若亢夏霜。",
      "惟时帝蒙尘，群议沸蜩螗。",
      "独公屹不摇，大都自金汤。",
      "九重借颦笑，百辟羡飞扬。",
      "所以杀机发，委命燕市场。",
      "人定天亦回，骨腐名更香。"
    ]
  },
  {
    "id": "e647d10f92194bd42f7daacdeb641128",
    "title": "咏诸功臣像二十六首故开国辅运推诚宣力武臣特进光禄大夫左柱国参军国事太傅中军右丞相征北大将军魏国公中山徐武宁王达",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "昔在英景朝，天步实多艰。",
      "矫矫一巨公，降嵩自钟山。",
      "受脤奠辽海，飞檄扫南蛮。",
      "再入司统均，晚际一何殷。",
      "不诡亦不比，侃侃曹石间。",
      "远迩苞苴绝，旦暮军门闲。",
      "左掖造膝归，屹然冠朝班。",
      "眉寿古所希，荣名安可攀。"
    ]
  },
  {
    "id": "e647d10f92194bd42f7daacd7ac7ad80",
    "title": "咏诸功臣像二十六首故开国辅运推诚宣力武臣特进光禄大夫左柱国参军国事太傅中军右丞相征北大将军魏国公中山徐武宁王达",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "商公一书生，三表群英冠。",
      "偶然值屯夷，遽尔参涣汗。",
      "中踬乃复起，不修睚眦怨。",
      "嗣李务含宏，佐彭出谋断。",
      "密雪庙社功，景皇复昭焕。",
      "力发肘腋奸，权珰稍知惮。",
      "事违奉身退，翛然严滩畔。",
      "所以马钧阳，怀贤发浩叹。"
    ]
  },
  {
    "id": "e647d10f92194bd42f7daacd4734c297",
    "title": "咏诸功臣像二十六首故开国辅运推诚宣力武臣特进光禄大夫左柱国参军国事太傅中军右丞相征北大将军魏国公中山徐武宁王达",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "昔在成化朝，群小为蛊惑。",
      "贡橐杂苞苴，中使日络绎。",
      "三原抚炎徼，抗章夺坚魄。",
      "及乎钥留畿，十疏表忠直。",
      "天听时一回，国论若有植。",
      "白简入都门，倾朝为动色。",
      "拂衣南山陲，过者必垂式。",
      "孝皇嗣龙飞，元纁慰耆德。",
      "既专铨衡寄，复参坐论席。",
      "罄欬若一身，谗来微捍格。",
      "高空揭太华，狂澜回碣石。",
      "何以昭令终，上公特殊锡。"
    ]
  },
  {
    "id": "e647d10f92194bd42f7daacd56a306e3",
    "title": "咏诸功臣像二十六首故开国辅运推诚宣力武臣特进光禄大夫左柱国参军国事太傅中军右丞相征北大将军魏国公中山徐武宁王达",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "孝皇昔御天，九宇开人文。",
      "朴哉刘文靖，力欲使之淳。",
      "秉揆若无言，造膝时有陈。",
      "六卿握斗杓，盎然万物春。",
      "及乎弥留际，千古一君臣。",
      "时移道乃见，事屈志恒伸。",
      "高卧洛水阳，远与文富伦。",
      "九十称地仙，去亦当明神。"
    ]
  },
  {
    "id": "e647d10f92194bd42f7daacd2d303691",
    "title": "咏诸功臣像二十六首故开国辅运推诚宣力武臣特进光禄大夫左柱国参军国事太傅中军右丞相征北大将军魏国公中山徐武宁王达",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "马公河岳钟，器宏神亦王。",
      "折冲东西垂，屹然金汤壮。",
      "秉节忤权珰，寄命一边障。",
      "晚途复登庸，台纲肃清亢。",
      "中枢借筹筴，铨府推藻镜。",
      "片言折群讧，一柱抵崩浪。",
      "八十而悬车，犹云无恃杖。",
      "缅想成弘际，令人发深怆。"
    ]
  },
  {
    "id": "e647d10f92194bd42f7daacd44e05220",
    "title": "咏诸功臣像二十六首故开国辅运推诚宣力武臣特进光禄大夫左柱国参军国事太傅中军右丞相征北大将军魏国公中山徐武宁王达",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "矫矫李长沙，髫年见囊锥。",
      "及乎操文柄，万流所趋归。",
      "宏基树层构，五彩实彰施。",
      "新皇善逸豫，群蛊争媚之。",
      "公卿轰然散，而乃独依依。",
      "洁身岂不佳，王室阽艰危。",
      "回澜非所任，调剂亦不訾。",
      "苟存巨公度，焉恤少年讥。"
    ]
  },
  {
    "id": "e647d10f92194bd42f7daacd10e511cf",
    "title": "咏诸功臣像二十六首故开国辅运推诚宣力武臣特进光禄大夫左柱国参军国事太傅中军右丞相征北大将军魏国公中山徐武宁王达",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "茂陵志佳兵，华容司职方。",
      "力诎徼功士，失毋令得偿。",
      "及乎孝皇代，经营膂力刚。",
      "锡圭黄河流，杖钺岭海邦。",
      "抚此蒸黎瘝，如保赤子伤。",
      "君门逮遐陬，磅礡皆春阳。",
      "晚途彻帝聪，所披无不当。",
      "造膝若一身，密语沃中肠。",
      "鼎湖泣遗弓，挥手白云乡。",
      "岂无沈几哲，妖竖乱天纲。",
      "身名竟璧完，令德假穹苍。"
    ]
  },
  {
    "id": "e647d10f92194bd42f7daacd6ed0e5cc",
    "title": "咏诸功臣像二十六首故开国辅运推诚宣力武臣特进光禄大夫左柱国参军国事太傅中军右丞相征北大将军魏国公中山徐武宁王达",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "敬皇急治理，虚怀寄群公。",
      "造膝日有陈，心腑一华容。",
      "浮梁乃亚之，有召无不双。",
      "薆语可易传，往往回重瞳。",
      "国体既以尊，台纲亦从崇。",
      "从容乞骸骨，怃然恻帝衷。",
      "有身但殉君，何必首故垄。"
    ]
  },
  {
    "id": "e647d10f92194bd42f7daacd681044cb",
    "title": "咏诸功臣像二十六首故开国辅运推诚宣力武臣特进光禄大夫左柱国参军国事太傅中军右丞相征北大将军魏国公中山徐武宁王达",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "蜀江汇岷峨，新都独神王。",
      "十九读中秘，雅负公辅望。",
      "五十备鼎铉，遂参焦李行。",
      "皇天亦佳祸，阉武肆波荡。",
      "穆驭穷遐迹，居守艰万状。",
      "用藏体犹在，机密身不丧。",
      "及乎弥留际，经纶始聊畅。",
      "片纸缚元凶，余党皆砧盎。",
      "一诏苏九垂，允矣救时相。",
      "事久名始易，危身以奉上。"
    ]
  },
  {
    "id": "e647d10f92194bd42f7daacddabaef48",
    "title": "咏诸功臣像二十六首故开国辅运推诚宣力武臣特进光禄大夫左柱国参军国事太傅中军右丞相征北大将军魏国公中山徐武宁王达",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "杨公少颖脱，所职在文墨。",
      "倏然受边寄，颇多殷褚惑。",
      "战守境外专，安危幄中画。",
      "逆竖擅天权，王公俱辟易。",
      "振落股掌间，于中出奇策。",
      "黄金若流水，出入恣所适。",
      "颇采名流誉，兼收死士力。",
      "老惫术亦穷，良为智者惜。"
    ]
  },
  {
    "id": "e647d10f92194bd42f7daacd8dc10c05",
    "title": "咏诸功臣像二十六首故开国辅运推诚宣力武臣特进光禄大夫左柱国参军国事太傅中军右丞相征北大将军魏国公中山徐武宁王达",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "明有两文武，新建尤卓荦。",
      "少多宏奇藻，而抱纵横略。",
      "抗疏得投荒，精神始收着。",
      "时清出奇遘，才真任恢拓。",
      "唾手收逆王，易如秋振落。",
      "虚怀绥叛酋，蔼若春磅礴。",
      "信心见良知，千古开绝学。",
      "俯仰宇宙内，卓然负先觉。",
      "却顾素王宫，堂庑殊龙蠖。"
    ]
  },
  {
    "id": "e647d10f92194bd42f7daacdd675ed5f",
    "title": "咏诸功臣像二十六首故开国辅运推诚宣力武臣特进光禄大夫左柱国参军国事太傅中军右丞相征北大将军魏国公中山徐武宁王达",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "永嘉天人表，渥颜飘其须。",
      "濩落湖海间，垂艾荐公车。",
      "属当帝初元，尊亲意未舒。",
      "一疏帝心动，再疏皇览俞。",
      "片喙折众咻，五载拜三孤。",
      "维时颇用壮，物情或不愉。",
      "中收大珰权，万姓赖以苏。",
      "旋表开国侯，戚畹从削除。",
      "人主固明断，公实赞厥图。",
      "笑彼富民侯，安足称庙谟。"
    ]
  },
  {
    "id": "e647d10f92194bd42f7daacda6369143",
    "title": "咏诸功臣像二十六首故开国辅运推诚宣力武臣特进光禄大夫左柱国参军国事太傅中军右丞相征北大将军魏国公中山徐武宁王达",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "华亭湖泖英，秀发自眉宇。",
      "弱冠取高第，俊声菁华圃。",
      "珥笔侍丹螭，横经进白虎。",
      "师道万古隆，焉惜君相忤。",
      "折腰非所论，察眉良独苦。",
      "秉铎两巨藩，赐环历华膴。",
      "佐铨复掌礼，以至入政府。",
      "开济触巨僚，勤诚结英主。",
      "彼僚以败归，公始大摅吐。",
      "万里却苞苴，黄金尽为土。",
      "载观轮台诏，宇内皆鼓舞。",
      "始收遇巷功，不虞若濡雨。"
    ]
  },
  {
    "id": "e647d10f92194bd44b023fabbcb27f01",
    "title": "谒表忠祠有述",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "圣皇肇贻厥，元孙嗣绳其。",
      "武略或不竞，文治所优为。",
      "诸王擅国封，分布若置棋。",
      "称诏行罚赏，匠意创车旗。",
      "是时上威令，颇不出京师。",
      "黄齐托肺腑，力以身任之。",
      "周叔既远窜，齐谷复长羁。",
      "北平有髭王，属尊功不卑。",
      "望气若龙虎，养卒皆熊貔。",
      "削地错已愚，夺国宁所宜。",
      "谋泄汉使僇，渔阳动征鼙。",
      "横驱属国胡，席卷燕南垂。",
      "庙谟太草草，名使乳臭儿。",
      "蹀血白沟河，肉骨蔽陵坻。",
      "盛侯颇能军，平保壮偏禆。",
      "一此或一彼，天心讵能知。",
      "桓桓铁尚书，矫矫六出奇。",
      "东昌不茅靡，济南汤其池。",
      "有斐天台生，密勿主所葵。",
      "肆赦赦不行，用间间不疑。",
      "大厦既将颠，一木焉能支。",
      "飞楫渡大江，群情遂乖离。",
      "三辅拟勤王，姚守已俘累。",
      "朱邸献重关，将相请密期。",
      "举宫为煨烬，谁辨真龙尸。",
      "魏公元勋后，不以密戚移。",
      "甘作请室囚，竟终首阳饥。",
      "始祸复何言，纵体任刲■。",
      "天台乃甚口，五宗悉参夷。",
      "铁公气犹劲，慷慨了不悲。",
      "自余诸名俊，卿尹暨曹司。",
      "俱怀吠犬忠，不识尧为谁。",
      "而彼景中丞，趋朝独逶迤。",
      "荆卿术未讲，豫让心空驰。",
      "噀血喷北风，捐胫付东馗。",
      "如闻九原辙，故主未可追。",
      "长寝事已毕，何烦论安危。",
      "笑彼崩角者，次第死胥靡。",
      "拂郁二百年，身碎节不亏。",
      "君王沛明诏，仿佛异代思。",
      "加恩录后人，所在为致祠。",
      "建康殉节地，群灵当格斯。",
      "故主犹若敖，焉能不攒眉。",
      "侑食懿园席，行当待来兹。"
    ]
  },
  {
    "id": "e647d10f92194bd4bc80d18da6c3af63",
    "title": "金陵怀古",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "金陵古都会，天堑横称固。",
      "夭矫诸苍山，龙虎相盘踞。",
      "所以定鼎占，殊叶明哲度。",
      "仲谋志分割，群英为之辅。",
      "晋元保东迁，亦以多才故。",
      "宋武挺雄杰，中原振天步。",
      "晚途急鼎革，狼狈沮内顾。",
      "绍伯窃国权，畴当永其祚。",
      "梁高感家难，稍近君子怒。",
      "事佛不止贪，讳杀反滋蠹。",
      "兴国名却敌，其究乃自树。",
      "昪也惭君亲，苟得延旦暮。",
      "千秋夸帝居，偏安非所慕。",
      "汉兵既东出，明师仍北渡。",
      "世有真主生，宁为形势误。"
    ]
  },
  {
    "id": "e647d10f92194bd4c15ba88a402dacec",
    "title": "同内外守备参赞诸公大阅有述",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "高皇荡八荒，金陵为帝畿。",
      "带甲五十万，寓宇摄神威。",
      "军实虽徙燕，师名故不移。",
      "留守握中权，今晨大合围。",
      "矛刃相戛札，四牡何騑騑。",
      "炮火击迅霆，旭日煜旌旗。",
      "壮夫前献伎，丸钩纵横飞。",
      "射士不虚发，一镝贯两豨。",
      "酒酣方陈赏，缯彩溢陵坻。",
      "念当承平世，胆勇不获施。",
      "俯仰金汤固，焉用封侯为。"
    ]
  },
  {
    "id": "e647d10f92194bd43507a9f4c0dd1087",
    "title": "与群公恭阅都城有述",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "恭承帝嘉命，春秋阅重关。",
      "逶蛇群公后，迤逦万雉颠。",
      "青盖拂流云，鸣吹沸苍烟。",
      "宫阙何参差，车马日骈阗。",
      "踞虎苞石城，蟠龙表钟山。",
      "高皇御六师，决江荡烽烟。",
      "于兹首定鼎，万宇悉来旋。",
      "南标指铜柱，北碣立阗颜。",
      "嗣圣虽迁殷，亳顾可不颛。",
      "盛德为金汤，千祀永无骞。"
    ]
  },
  {
    "id": "e647d10f92194bd40138b569b33899a9",
    "title": "恭谒孝陵有述",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "元运昔告衰，真人起淮甸。",
      "车书际番落，日月光宇县。",
      "久道化乃成，耄期驾方晏。",
      "飞龙太清表，蜕骨钟山巘。",
      "佛锡让甫成，龟玉瑞先现。",
      "紫气昼夜腾，祥云蔼千变。",
      "恍惚列圣朝，趋跄百僚见。",
      "干纲既北振，坤维永南奠。",
      "衣冠不出游，樽俎时勤荐。"
    ]
  },
  {
    "id": "e647d10f92194bd4a5a541420aadc713",
    "title": "恭谒故宫阙有述",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "高皇御朱邸，草创业未备。",
      "南郊甫三让，北阙雄五位。",
      "是时李韩公，实当萧何寄。",
      "虽谢茅茨陋，终靡未央丽。",
      "黄屋屹然尊，青宫从鳞次。",
      "钟岳旦夕来，千扉腾紫气。",
      "业移众星拱，犹表宸居制。",
      "仿佛殿陛间，如闻清跸至。"
    ]
  },
  {
    "id": "e647d10f92194bd490109ae16e5d649a",
    "title": "后湖",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "炯炯澄湖色，濯濯堤柳姿。",
      "云水相荡潏，洲屿正参差。",
      "六季日寻兵，元武集舟师。",
      "帆樯蔽秋空，组练射晨曦。",
      "高皇重民数，坚墉四周之。",
      "自非负版吏，有楫不敢窥。",
      "鲂鲤忘所惊，悠然各扬鬐。",
      "天鹅白于雪，鸣声一何怡。",
      "鱼鸟自相骄，游子安所之。",
      "可怜水如镜，无分照蛾眉。"
    ]
  },
  {
    "id": "e647d10f92194bd43d7d63e0a02207f7",
    "title": "游燕子矶即事",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "遥望北郭门，逶迤带崇墉。",
      "东峰矗灵祠，西岭梵音宫。",
      "双阙排云上，表里瞰大江。",
      "奇石缘其址，磈怪含玲珑。",
      "呼觞慰登顿，语笑方从容。",
      "阴云翳白日，四起不周风。",
      "帆樯交凌乱，号呼莫可从。",
      "挥金募篙师，飞楫挽危篷。",
      "起者十二三，余已鲛腹中。",
      "人命在须臾，万变靡不同。",
      "夜草乞骸章，晨兴附征鸿。"
    ]
  },
  {
    "id": "e647d10f92194bd4fea38cb47f04307f",
    "title": "休沐归里值大旱山池龟坼募工徙河满之有述",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "弇中故饶水，澄潭连曲渠。",
      "今年旱暵甚，魃鬼娆吾庐。",
      "窟洞走饿獭，园丁焚枯鱼。",
      "未论水不足，陡惊地有余。",
      "幸逢八月潮，滚滚入城闾。",
      "五昔桔槔声，此潭仍湛如。",
      "小舫媚夕阳，清光来望舒。",
      "停云相映带，纤鳞欣故居。",
      "余本泽国人，焉能与之疏。"
    ]
  },
  {
    "id": "e647d10f92194bd4d3dc26c401cbdc31",
    "title": "广心池中有小岛颇碍目境适旱涸募工去之殊更快然",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "壶公对文漪，中为一小屿。",
      "石笋四五株，垂杨两三树。",
      "有之固不恶，无之更成趣。",
      "极目增浩淼，轻舠辞抵牾。",
      "譬彼太清表，纤云绝点污。",
      "游者或不然，请为明其故。"
    ]
  },
  {
    "id": "e647d10f92194bd48930947701397423",
    "title": "有瘦瘠比丘拖丈八铁链䠥䠥行街市间不从人问衣钵而日候余冀得一言之赠悯而应之得一百廿字",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "有一苦行僧，鹄形尼干面。",
      "丈八铁锒铛，项锁复腰缠。",
      "胡跪合掌言，沙门有深愿。",
      "不爱摩衲衣，不乞伊蒲馔。",
      "公是白尚书，灵山旧法眷。",
      "为我施词组，欲作西归传。",
      "我已堕疑城，地狱急如箭。",
      "斗大青莲花，对眼未能见。",
      "汝缚汝自解，无缚汝从便。",
      "有言添汝缚，无言当汝荐。",
      "何烦贤圣偈，况乃凡夫谚。",
      "勿学文畅师，生买昌黎饯。"
    ]
  },
  {
    "id": "e647d10f92194bd426dbc7f773f1dfbd",
    "title": "侍御京山孙君既以绩最赠其二尊人矣尚以不及终侍为永思之图以志感王子歌以宽之",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "御史台中柏，哑哑乌夜啼。",
      "返哺既以乖，风木不宁栖。",
      "子心安可穷，物理故难齐。",
      "峨峨京山阡，上有黄金题。",
      "丹纶标玄德，彤管写青闺。",
      "谁云二枯骨，忽若吐云霓。",
      "我诵孝终篇，不为御史凄。"
    ]
  },
  {
    "id": "e647d10f92194bd4a367c932bc4701e3",
    "title": "题凤麓图为姚使君赋",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "消摇朱雀桁，栖托乌龙宫。",
      "下有百顷筠，上有千尺桐。",
      "彩翮西北来，丹霞蔽长空。",
      "宁非希世瑞，阿阁不见容。",
      "感作嶰谷鸣，鸣声何雍雍。",
      "俗耳故寡谐，伶伦安所从。",
      "我欲谱此曲，此曲不忍终。"
    ]
  },
  {
    "id": "e647d10f92194bd428c2b526e18ba5c5",
    "title": "耿大夫入为司徒领太仓事时余方上书乞骸赋此赠别",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "大道无町畦，万类时并育。",
      "苟非日相啮，焉在伤局促。",
      "余岂工宦人，逝当返空谷。",
      "嗟此尧汤世，三岁谷不熟。",
      "所患已剥肤，岂惟仅蒿目。",
      "矫矫耿寿昌，常平初见属。",
      "涣汗今大号，屯膏古明勖。",
      "窃因有氏言，君以百姓足。"
    ]
  },
  {
    "id": "e647d10f92194bd47a96f5a8853ec710",
    "title": "章丘张虞部子发考绩便道归寿其父母为成古体应之",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "我昔游阳丘，其土秀而丰。",
      "近有女郎山，远有丈人峰。",
      "蒸为芝与兰，扬芬于帝宫。",
      "凤皇从北来，口衔紫泥封。",
      "云霞光照耀，山峰对巃嵷。",
      "堂上双和鸣，音声何雍雍。",
      "制锦为彩衣，割禄充朝饔。",
      "俱称千金寿，行乐浩无终。"
    ]
  },
  {
    "id": "e647d10f92194bd41625b21ee763d233",
    "title": "不佞故尝为冢宰杨公歌桃花岭矣复以郡丞王侯请得五言古体一章知公梦寐兹岭当不厌余言之渎也",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "仙人至东海，遗此瑶台核。",
      "谁云下土薄，种之不遽植。",
      "二月三月来，千枝万枝拆。",
      "悬旭恒炫昼，蒸霞仍烂夕。",
      "雨过媚紫琼，风回碎红珀。",
      "四皓岂避秦，偶如武陵客。",
      "攀条掇其英，乐与同颜色。",
      "何必结实成，然后生羽翼。",
      "却指上林春，春光渐狼籍。"
    ]
  },
  {
    "id": "e647d10f92194bd405a249d7af83517b",
    "title": "吴子故泰伯之后思追至德自名曰守让而别号吴荆余为赋之",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "泰伯让天下，窜迹在荆蛮。",
      "虞仲表从兄，文身志亦全。",
      "季子让其国，归耕梁溪田。",
      "当其欿然时，自制造物权。",
      "奈何后代人，役役锥刀间。",
      "仰惭神明胄，俯愧夜气专。",
      "吴生感至德，千载思齐焉。",
      "无欲道恒尊，不竞心故闲。",
      "吾闻之孔经，当仁在师先。"
    ]
  },
  {
    "id": "e647d10f92194bd47c00d18cc7e9b741",
    "title": "由太平堤诣省作",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "辰出太平门，褰帷太平堤。",
      "不知身上下，苍山时高低。",
      "右鉴渺平湖，左玦汇清溪。",
      "残绿稽芰荷，小白散凫鹥。",
      "是时秋始暮，风物繁以凄。",
      "迤逦贯索垣，愀然念圜𨻼。",
      "冥冥天就寒，冉冉日沈西。",
      "首领且不顾，焉问母与妻。",
      "比屋苟可封，咎繇亦易齐。"
    ]
  },
  {
    "id": "e647d10f92194bd418eb191cb14973dd",
    "title": "小泛入三台洞",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "浩荡万里流，屹立万古壁。",
      "下有鲛人居，沈冥不可识。",
      "真宰欲献奇，冲波为洗剔。",
      "恍尔日御来，呀然坤维坼。",
      "云去挟飞樯，涛来溅坐席。",
      "涧隈涸细鳞，雪乳县伏翼。",
      "四顾若已穷，傍有梯空石。",
      "与客倾一卮，呼童进双屐。",
      "陋矣三台名，此岂五丁力。"
    ]
  },
  {
    "id": "e647d10f92194bd4bd187e2d0c6551f6",
    "title": "别留都诸公卿大夫",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "君王眷故都，所命必国桢。",
      "八坐饶耆哲，参陪皆俊英。",
      "皎皎素丝风，蔼蔼披赤诚。",
      "不以菅蒯微，欢爱若同生。",
      "宴游恒相籍，有吐靡不倾。",
      "缅怀止足分，休沐荷时清。",
      "桑梓有余映，鹓鸿寻夙盟。",
      "挥手谢群公，努力赞休明。",
      "迹远心不睽，何慕在合并。"
    ]
  },
  {
    "id": "e647d10f92194bd4bd187e2dd2987b36",
    "title": "别留都诸公卿大夫",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "爰居飨鲁门，虩虩念大荒。",
      "枯藿因风起，虽高故不长。",
      "余本山泽癯，晚收窃岩廊。",
      "夕陪鸾凤栖，朝与群龙翔。",
      "荏苒历再秋，鬓发日以霜。",
      "萋菲亘天至，其究乃我臧。",
      "归计业已成，离思故难忘。",
      "愿垂金石契，申此缱绻章。"
    ]
  },
  {
    "id": "e647d10f92194bd4e8f83f2b4891eaf0",
    "title": "太宰前司寇陆公少司寇朱公中丞石公廷尉陈公同乡右宗伯赵公太常顾公及苏侍御汤考功俞驾部孙右军诸君追饯摄山栖霞寺遇达公小谈",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "夕奉赐骸书，晨趋古兰若。",
      "候舟少滞留，敛迹栖寂寞。",
      "午景悬松杉，金紫忽萦络。",
      "上宰追古欢，三卿示哀托。",
      "及我维桑友，结兰谊不薄。",
      "款款续绪言，厌厌恣深酌。",
      "羁鸟快摩空，犹然怀饮啄。",
      "非繇开士喻，畴为脱缠缚。",
      "宁直解离忧，兼忘思归乐。"
    ]
  },
  {
    "id": "e647d10f92194bd42bcbc65d6905a29b",
    "title": "别秋省诸郎",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "少习城旦言，谬窃文苑迹。",
      "晚途不自意，秋省忝常伯。",
      "峨峨贯索垣，一星化为客。",
      "诸贤感诚契，送我太平陌。",
      "言别无期会，我衰何足惜。",
      "曾氏语哀矜，杨公称不惑。",
      "此身勿易视，此日勿轻掷。",
      "勿以簿牍繁，于心生别择。",
      "心境苟未光，诗书有徽纆。"
    ]
  },
  {
    "id": "e647d10f92194bd42b81cf534affb96f",
    "title": "客中贵谈中军朱大夫王光禄追饯栖霞有作",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "归辙何所爱，爱此中林幽。",
      "感叹我良友，驱马迫相求。",
      "晨供伊蒲馔，晚橐出珍羞。",
      "贵人徇新知，涕泗纵横流。",
      "中军追故欢，茕然若无俦。",
      "慷慨朱大夫，誓欲命扁舟。",
      "沉沉王光禄，悔不昔绸缪。",
      "志士歌伐木，颓老恋首丘。",
      "诚知中肠异，别泪不可收。"
    ]
  },
  {
    "id": "e647d10f92194bd409485d57f6a07f9e",
    "title": "恩许归田重过摄山栖霞言念旧游有感因扣达观法师",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "前岁栖霞来，萋萋怨芳草。",
      "今岁栖霞去，恰恰欣黄鸟。",
      "来似江总持，去则明僧绍。",
      "偶然分别心，山色成丑好。",
      "出处何足言，生死尚未了。",
      "欲了此一关，应须参达老。"
    ]
  },
  {
    "id": "e647d10f92194bd4c66d6000ca8da3cc",
    "title": "为王学士题金鸡山",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "山作金鸡鸣，海收银蟾魄。",
      "俄顷天地开，五岭同一白。",
      "主人不雄冠，委蛇备其德。",
      "为草彤竿赦，时儤玉堂直。",
      "异日拜相晨，不惊翰音翼。"
    ]
  },
  {
    "id": "e647d10f92194bd457aac6d09d49cfd3",
    "title": "题琢庵卷赠白大夫",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "白玉白于雪，琢作芙蓉觥。",
      "云龙隐成粟，煜煜夜光明。",
      "一朝献秦廷，价夺十五城。",
      "皭然绛州守，何异此壶冰。"
    ]
  },
  {
    "id": "e647d10f92194bd4502ba555dad85c21",
    "title": "题毗山精舍是潘中丞读书处",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "清远吴兴古山水，毗山去郡不十里。",
      "一塔飞英到峰堕，万井炊烟并云起。",
      "梁国才人柳侍中，构亭争胜白苹风。",
      "棠阴欲尽兔葵出，千载风流指顾空。",
      "仿佛山灵诉天帝，遣作中丞读书地。",
      "洗砚池含星斗文，题诗壁吐云霞气。",
      "修廊复阁冠坡陀，美筱苍藤衣涧阿。",
      "花如怀县斋前密，果比闲居赋里多。",
      "我歌一赠毗山长，为是浮家易来往。",
      "糟丘好酿三百斛，莫遣王猷信仍爽。"
    ]
  },
  {
    "id": "e647d10f92194bd4dfcc6e7bf94b1d0e",
    "title": "奉寿御史大夫杨公五帙长歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "公不见，杨伯起，关西处处称夫子。四世犹传掌武冠，千秋尚说衔环里。",
      "又不见杨楼船，银黄若若悬腰间。已惊三组冠朝列，复展百里家函关。",
      "公今自是名贤裔，少小长怀请缨志。天子临轩下玺书，单于远塞知名字。",
      "有时扫氛瀚海头，有时夺幕王庭秋。浴铁争听白羽扇，赐金仍侑紫貂裘。",
      "辽海波澄塞烽熄，降将辕门但啧啧。从尔和戎魏大夫，我自屯田赵充国。",
      "初登服政鬓未霜，已闻召命出明光。万八千户彻侯印，二十四考中书堂。",
      "野夫恨识荆州未，倘公偶记交承事。试言文举报曹公，公今五十余加二。"
    ]
  },
  {
    "id": "e647d10f92194bd490bd191b55e22ce0",
    "title": "戴仲德善诗酒过余吴中寻当游楚乘醉歌以送之",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "我不能学郤氏子，为安道营剡下宅，令汝四明老狂客。",
      "又不能学吴趋儿，为仲若卜吴中室，令我湖山长秋色。",
      "惟有新诗书卷头，送汝扁舟凌七泽。楚天看尽歌归来，少文故事亦快哉。",
      "壁间指点旧游处，一处同倾一百杯。"
    ]
  },
  {
    "id": "e647d10f92194bd4abd1b2b381c5ff19",
    "title": "公瑕为余书道德经戏谢",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "昙𥗝村头夜雷雨，敕取真文向天去。",
      "天上唯贪逸少书，人间岂断伯阳语。",
      "周郎妙摄山阴魂，一扫重睹五千言。",
      "厌说笼鹅成故事，揖余袖手返吴门。"
    ]
  },
  {
    "id": "e647d10f92194bd4a50e52684ac57ecd",
    "title": "题王叔明湖山清晓图",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "谁捐吴绫写萧瑟，乍看无乃王摩诘。",
      "即非摩诘或思训，敢谓黄鹤樵人笔。",
      "黄鹤夜半不肯眠，欲换凡翼求真筌。",
      "吸将三斛碧沆瀣，吐作八尺青婵娟。",
      "空青蒙碧犹未已，似有天鸡唤山起。",
      "零露枝枝璎珞珠，初阳处处葡萄绮。",
      "问余展卷胡留连，欲言不言心惘然。",
      "市朝少选车马急，方信此中殊有天。"
    ]
  },
  {
    "id": "e647d10f92194bd4fb4a81694ddaabce",
    "title": "题柏舟画卷赠高母",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "谁言卫风荡，乃有共姜妇。谁言吴趋薄，亦有高令母。",
      "当时髧髦歌柏舟，今日青灯照白头。纵令淇澳清彻底，争似胥江不肯流。"
    ]
  },
  {
    "id": "e647d10f92194bd456feae89c808523c",
    "title": "挽雪林赵老",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "偶然一作侯门客，懒向侯门借颜色。",
      "偶然一艺能通神，懒向人间称艺人。",
      "南阳杞菊甘谷水，前身恐是天随子。",
      "谁言见画如见君，石头城外多愁云。"
    ]
  },
  {
    "id": "e647d10f92194bd4307a5ac10b77e2eb",
    "title": "张守有温甫学士擘窠书老柏行余以仲昭太卿画竹配之时万历丁丑之八月廿五日守诞辰也眷属在里中将有就馆者并以为祝",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "君有温甫手书老柏行，槎牙爪距八法锋纵衡。我贻仲昭手画竹数茎，鸾鶱凤舞叶叶排空青。",
      "欲将此竹配此柏，挂君高斋八月动霜色。劲节原从造化留，虚心岂仗栽培得。",
      "竹既嶰谷十二声，一一将向朝阳鸣。柏亦郁作苍虬吟，和出万古萧龙音。",
      "饮君酒，上君寿，赤水三条珠在手。更闻阿段报山阴，夜雨龙鳞箨中剖。"
    ]
  },
  {
    "id": "e647d10f92194bd46a41317af4942b4d",
    "title": "赠郑山人",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "田父归来畏争席，生不能学天目徐卿，典衣沽酒长醉客，弇园勺水一拳石。",
      "又不能学太湖三万六千顷，洞庭七十二峰，粘天插天碧。",
      "郑子移家西洞庭，雅与徐卿称莫逆。人生获此二绝良以快，忽复担簦剥啄破我衡门色。",
      "汝既不愿作万户侯，又何必要识韩荆州。牛腰一束尽行卷，快语自足夸千秋。",
      "男儿脚底路何限，内则五岳外十洲。郑子黑髭须，其根雪千茎。",
      "饮酒不三勺，盎然双颊赪。口如崩峡江涛倾，𠹖然一笑谓我胜徐卿。",
      "谓胜徐卿已非偶，复谓弇园自佳岂复须洞庭。亦知前言戏我耳，君不读蒙庄子，斥鴳抢榆大鹏九万里，逍遥之游竟如此。"
    ]
  },
  {
    "id": "e647d10f92194bd4344a42efd5c707fb",
    "title": "褚临兰亭歌用旧题定武韵",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "温奴误躏骊山陌，上帝依然秘真迹。",
      "欲窥日表少传神，但觅云仍便灾石。",
      "河南急利射雕手，除却率更谁劲敌。",
      "只字宁输永师贵，八法疑从白云获。",
      "纵令学步太婵娟，肯作重儓依俗格。",
      "颠米何劳据舷取，王孙已为炊玉易。",
      "对展双疑雕鹗翻，别看总是云霞色。",
      "未从道士换鹅群，要与君王留马式。",
      "小儒岂解襄阳狡，偶然弓失偶然得。",
      "枯树支屏未为复，位武经镵亦非匹。",
      "即容怀瓘中下估，试与绍京千万直。",
      "笑杀萧斋一字萧，少室山人为卖宅。"
    ]
  },
  {
    "id": "e647d10f92194bd42b465faade5122d8",
    "title": "寿顾翁七帙一篇元章苏本有马式语",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "顾翁静者寿有余，鬓毛未霜颊尚朱。园如辟疆客不孤，夹池翠竹庭苍梧。",
      "有鸟五色双鹓雏，少者雍鸣觐清都。其一息羽需抟扶，翁今不乐何为乎，毋论古稀古所无。"
    ]
  },
  {
    "id": "e647d10f92194bd4ee47ed7418377f9c",
    "title": "吕别驾贶佳酒冠绝诸名家因作长歌谢之且订后约",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "野人睡起春冥冥，手书数卷皆酒经。",
      "秫成雀鼠已多耗，醅熟儿童先不醒。",
      "以兹卖文有余镪，趋向阳昌问醁𨤍。",
      "吕君妙得仪氏法，柔旨之中饶典刑。",
      "勺勺流霞出缸面，点点湛露开灵扃。",
      "丹田去路有余润，华胥返驾无留酲。",
      "徐倾细釂窥妙理，焉用丝竹蛾眉青。",
      "报君新诗与君约，一月须酬双玉瓶。",
      "不然持螯卧瓮侧，有绳可缚长庚星。"
    ]
  },
  {
    "id": "e647d10f92194bd4c9875ba37d5251ad",
    "title": "宫詹求美长兄七十歌以寿之",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "我兄昔年二十余，秃骑大宛汗血驹。",
      "手谈不爱东山墅，角抵能双西域胡。",
      "自从折节攻经史，老作公车数奇士。",
      "十上空瞻光范门，一官久滞长干里。",
      "耻言越甲鸣吴军，奏书自试俱报闻。",
      "挂冠神虎动天听，卖剑买犊耕春云。",
      "归来但读神仙传，中夜披衣事修链。",
      "子午功成姹女归，庚申守罢尸虫变。",
      "以兹左肘生杨枝，短发萧然时杖藜。",
      "乘兴看调支遁马，治生亲养祝翁鸡。",
      "酌兄大斗为兄醉，莫论七十年间事。",
      "白日须同我辈长，青云且任儿曹致。"
    ]
  },
  {
    "id": "e647d10f92194bd4b2bd595ebf4b08fb",
    "title": "竹庄卷",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "吾宗雅语世所闻，何可一日无此君。汝今卜居但种竹，凡卉不敢骄相群。",
      "箨龙个个迸春雨，尾凤枝枝干碧云。晨呼阿段汲溪润，洗出潇湘双泪文。",
      "慎莫学辟疆驱大令，又莫学张廌逃右军。扁舟但过医俗士，把臂相将醉夕曛。"
    ]
  },
  {
    "id": "e647d10f92194bd4f0b41de7270d12b5",
    "title": "周稚尊忽欲游五岳留我山园少时得一歌为饯且留之",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "周郎旧是菰芦人，北不能过长淮一问津。忽然瓢笠别我去，脚底五岳青嶙峋。",
      "吾闻太华不可上，望里莲花犹未真。恒山斗削大荒外，其址往往飘边尘。",
      "嵩高似宋襄，偶然执牛耳，兵力岂足当吴秦。何不西入蜀，置足青城问绝顶，雪岭远拂蛾眉颦。",
      "先朝特进太和秩，神宫帝阙纷金银。罗浮障色避冰霰，匡庐斗柄摇星辰。",
      "有山何必尽五岳，尚残天柱称昆仑。周郎且暂留，醉我祇园春。",
      "但石如拳水如盎，芥子可以藏吾身。君不见大鹏九万鴳仅尺，万古并作逍遥论。"
    ]
  },
  {
    "id": "e647d10f92194bd407cde7a744885cae",
    "title": "王司训被奖",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "先生昔年曾拜章，拟复古乐施明堂。",
      "先生今年坐皋比，要令弟子人解颐。",
      "三台使者知名姓，旌语煌煌考功令。",
      "先生既是湖州人，湖人可晓胡安定。"
    ]
  },
  {
    "id": "e647d10f92194bd4cf18f1e5ef72df72",
    "title": "寄寿戚大将军五十",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "渔阳健儿日欢謼，东风融冰作驼酥。",
      "问谁得此造物手，云台大将世所无。",
      "尺棰提来鞭谷蠡，一书飞去扫撑涂。",
      "千兵注目铁如意，万马回头金仆姑。",
      "椹紫衫围麟刻带，茜红缨挂虎盘符。",
      "东方别献肃慎砮，西域潜输天马驹。",
      "帐下剖符诸部曲，军前解甲五单于。",
      "绯衣将炙紫衣酒，服匿留犁竞前寿。",
      "弹琴峡口无杀声，挂甲峪头多息肘。",
      "久传名姓勒扶桑，近道君王夸细柳。",
      "鬓经百战霜不辞，心为孤忠日堪剖。",
      "矍铄远居新息上，丹青肯落营平后。",
      "直置鹰扬四十年，表君青社能归否。"
    ]
  },
  {
    "id": "e647d10f92194bd4f47bc54a24762634",
    "title": "赠休承八十",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "我昔避地吴阊居，是时太史八十余。",
      "何人不爱虎头画，若个能轻龙爪书。",
      "两郎亭亭两玉立，无论箕裘世谁及。",
      "倏忽流光一弹指，仲君最少今八十。",
      "停云馆头谡谡风，见君再见太史公。",
      "墨池流出天地派，彩笔补尽烟霞功。",
      "衰劣惭余比蒲柳，辱君父子呼小友。",
      "拟向洪崖借一瓢，君当满贮长春酒。"
    ]
  },
  {
    "id": "e647d10f92194bd43fb65fced17104d4",
    "title": "李孝甫大仆有弟常甫宾甫渐甫俱能文章以友爱闻而孝甫多宦游不时聚首因名其斋前之池曰看云而乞余短歌纪之",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "有云不驻梁公马，有池不洗右军墨。有池但作谢家梦，有云长歌杜陵忆。",
      "君言三弟俱好文，映日补天成五色。纵令行雨少时会，任是飘风散不得。",
      "但使埙篪吹遏空，何必要江东日暮寻李白。"
    ]
  },
  {
    "id": "e647d10f92194bd48777a29595e85d62",
    "title": "赠别李孝甫太仆用张大司马韵",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "兰台少年班仲升，掷笔万里扬霓旌。",
      "自言天厩须奇骏，欲驱宛血长安行。",
      "交游尽是青云彦，簪笔曾陪柏梁殿。",
      "一骨先夸台畔求，千金立向图中见。",
      "日予罢钓沧江浔，为君高奏四牡吟。",
      "出门冠盖渺然去，回首烟萝春正深。"
    ]
  },
  {
    "id": "e647d10f92194bd45348712e1893ec14",
    "title": "好游歌赠游子宗谦",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "游生哉，子好游乎？吾语子，游子游，慎莫游诸侯，戟门叱咤风飕飗。",
      "鸡鸣上坐所未论，马食堂下能无羞。慎莫游酒人，酒杯往往成戈矛。",
      "青眼无多白眼出，片言抶汝埋糟丘。慎莫游吴儿，脱粟三斛压汝头。",
      "日高无觅主人处，饥肠欲饭空啾啾。慎莫游侠邪，诗成可买乡温柔。",
      "东家少年袖金至，顷刻双睛如秃鹙。世间游客自暖肚，那容诉尽穷途愁。",
      "毋论解竿不解瑟，解瑟者可使曲曲黄金酬。游生哉，子好游乎？",
      "吾语子，游子游，何不游十洲，所少八骏扶双辀。试学陶靖节，山海图经读再过，沧溟一勺昆仑土一抔。",
      "又何不游万古，即无巫咸非汝忧。案头数卷汝自抽，谁为屈宋谁为列御及庄周。",
      "游生对我诧武夷，亦复栩栩夸罗浮。纵令苍翠射眉睫，安能倒写入汝喉。",
      "劝汝酒，为我且暂留。丈夫足底有八埏，笔底有千秋。",
      "出何必流苏络幰之轻车，车前何必开八驺。处何必雕甍却月之层楼，楼中何必扬清讴。",
      "仰面看屋梁，造物恣雕锼。老妇炊藜小儿汲，人生得饱万事休。",
      "游生意沾沾，自言虚往实归为得游弇州。噫吁嘻，戒汝勿复言弇州。",
      "其人倦游亦已甚，日跨黄犊行春畴。岂有齿牙余羡足世求。"
    ]
  },
  {
    "id": "e647d10f92194bd47965acbfce9bc764",
    "title": "金莲花草之贱者也产钱翁悬磬室前遂获图之而余戏题焉",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "我佛不肯跏趺坐，玉儿不肯婀娜步。",
      "有根难入卫军池，有蒂难收少陵句。",
      "作君悬磬室前花，要使穷儿暴成富。"
    ]
  },
  {
    "id": "e647d10f92194bd45718de870bc0ba00",
    "title": "顾节母封孺人挽章",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "顾家之妇由来美，玉映清心澹于水。笄年已重士衡诗，闺日难轻道韫比。",
      "忽移琴调是离鸾，从此青灯夜影寒。鬓似严霜缘蜾祝，胆如黄蘖为熊丸。",
      "老不愿中郎荐轩服，亦不愿大官供粱肉。唯将一片立孤心，报取泉台万事足。"
    ]
  },
  {
    "id": "e647d10f92194bd412401f64cbaafc52",
    "title": "陆汝陈兄七十作长句寿之",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "陆翁少年颇读书，赤手那敢攀公车。",
      "曾妇炊梨不解熟，陶儿觅栗安其愚。",
      "自谓东吴一男子，长贫不合为徂使。",
      "酒肠欲斗灌将军，心计宁论桑御史。",
      "偶然策棰游燕京，词组悬河坐上惊。",
      "后阁初开王处仲，青娥解赠韩君平。",
      "此娥不独称国色，又是西来马肝石。",
      "一拂能令颜渥丹，再拂能令鬓丝黑。",
      "小槽压得真珠红，金丝玉鲙玳瑁雄。",
      "谁能放箸无言好，若个行杯肯放空。",
      "以兹陆翁殊意气，箕踞掀髯少流辈。",
      "谈锋让我秃麈毛，眼色从它落牛背。",
      "有时高诵人相经，指点顾盻纷纵横。",
      "但令一事作唐举，何妨百客皆刚成。",
      "陆翁陆翁今七十，犊力驹心才十七。",
      "从今烂醉一万场，扪虱桑榆看斜日。"
    ]
  },
  {
    "id": "e647d10f92194bd464201a2436f641ea",
    "title": "寿嘉定唐道述六十",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "杏绣董氏林，橘盖苏公井。何如此君室，花竹秀而整。",
      "唐勒不爱兰台篇，唐举不爱人相编。唯爱龙宫秘藏三千首，一一留将施练川。",
      "练川十万家，家家尽活唐君手。酌君叵罗为君寿，得意何必二千石，但愿为医岁长久。"
    ]
  },
  {
    "id": "e647d10f92194bd40a2f545f26193fc8",
    "title": "奇石歌和穆少春宪副",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "女娲补天炼不尽，错落五色堆人寰。尧波九载涤磊块，秀出神骨争巉颜。",
      "昆山太巧灵壁顽，么么琐屑几案间。不见洞庭高峰一百尺，万古长含太虚碧。",
      "谁令壮士掷天外，添汝迟鸿台畔色。萦云欱雾作变态，障日撑空饶定力。",
      "穆子振奇者拜之，不肯遽草草磬折。簪笏拖朝绅自言，生平石交唯石君。",
      "今复得此石，丈成三人拜。起呼石丈汝总崚，角裂缺吾不嗔爱。",
      "汝苍苍貌殊久，何似生人老少成好丑。爱汝冰雪长相守，何似百卉春荣见霜朽。",
      "爱汝不笑复不言，何似当面输心背面诟。爱汝不倾复不仄，何似狂飙靡草波立走。",
      "石丈不肯答，王子为代之。昔在长庆时，牛家李家大参差。",
      "我独称上客，傀俄其间不见疑。王生谓石丈，当时楼护亦如是，却怪平泉汝曹一小弟。",
      "今年酒价亦太贵，奈何醒我使我不得醉。穆子戛拊歌乌乌，汝能出声一和无。",
      "毋论穆子癖且孤，王生亦有愚公愚。"
    ]
  },
  {
    "id": "e647d10f92194bd41e9dce1fe6afa60e",
    "title": "愁雨叹",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "花径才干三尺地，又闻雨师将雨至。",
      "漫呼酒客醒后愁，先滴农夫眼前泪。",
      "两胫敲扑疮未平，一锸蹒跚滑难致。",
      "河身甫低水势高，瓶粟垂空麦苗痹。",
      "中金转贵百物贱，卖儿可了公私事。",
      "司农缓征征不止，司空兴利利无几。",
      "举头是天天漠然，何况君门逾万里。"
    ]
  },
  {
    "id": "e647d10f92194bd40c1f617f64adde2e",
    "title": "郁母邓令人八十",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "母年八十枕儿股，儿股当年啖儿母。至今母子尚一身，君王孝养慈宁春，树坊赐帛更何人。"
    ]
  },
  {
    "id": "e647d10f92194bd449a11ef29f02007f",
    "title": "济川舟楫图歌赠陈侍御",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "万历天子坐明堂，列公百辟何皇皇。",
      "潞河伐鼓云千樯，三吴粳稻色夺霜。",
      "六师饱食欢未央，距跃曲踊唱拍张。",
      "天子不复虞太仓，前何后晏声相望。",
      "谁者衣绣衡漕纲，内台所选陈侯良。",
      "侯材卓荦不可量，一苇可以凌扶桑。",
      "七藩之长来效长，舟师十万无跳踉。",
      "如林畚锸纷河防，词组挟纩回寒芒。",
      "陈侯三载不过乡，冯夷受职岁献祥。",
      "无烦塞决歌宣房，潘公得侯意殊强。",
      "谓侯作舟行相商，爰图惟肖志不忘。",
      "而我短歌重慨慷，侯其旦夕登庙廊。",
      "莫疑欲渡河无梁，野塘尽日横孤航。"
    ]
  },
  {
    "id": "e647d10f92194bd459e78d5c30316d1c",
    "title": "题望云卷",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "昔时望白云，亲当在其处。今日问而亲已乘白云去。",
      "云去云来无古今，丹青难写忆亲心。巫山不是为云所，只向孤儿一寸寻。"
    ]
  },
  {
    "id": "e647d10f92194bd427d91f4718babd20",
    "title": "管将军懋光以诖误失官其少也尝手擒舶酋麻叶壮而赠之",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "虎躯七尺腰十围，明光铁铠裼锦衣。",
      "铎槊攒刺捷若飞，手挟南蕃舶王归。",
      "中军主帅正歌舞，玉带金鱼胙茅土。",
      "十年功高心独苦，犹自低眉趋幕府。",
      "纵令东海不扬波，其若睢盱㧙挡何。",
      "一言不合文吏诃，无事抚髀思廉颇。",
      "莫斩长矛作耕耒，男儿可老新都里。",
      "区区小酋那挂齿，须缚单于报天子。",
      "蓟台万驷求空群，尚书尺一论旧勋。",
      "灞陵醉尉闻不闻，辕门大旗李将军。"
    ]
  },
  {
    "id": "e647d10f92194bd42c1dba11ba0fe91d",
    "title": "梅竹双清卷歌题所藏王冕元章吴镇仲画也",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "野夫策杖村南复村北，处处东君吝消息。瞥然缟素一枝横，又见琳琅数竿碧。",
      "一枝春之先，数竿冬之后。俯仰天地间，与尔成三友。",
      "衡门掩卧不一旬，淇园大庾无精神。樵青已侵翠凤尾，𩗗母吹散玉龙鳞。",
      "赖得吴镇及王冕，前与二友传其真。虚堂展看仅盈尺，二友居然侍吾侧。",
      "问之不言对以臆，眉宇萧萧吐佳色。吾不能学范詹事，西遣关中使，却寄江南春，消芳悴粉何足论。",
      "吾不能学家骑曹，不可一日无，所至植此君，封篱护箨何纷纭。",
      "二友寓我簏，俨若洛下东西两头屋。一头剪得潇湘云，一头小贮罗浮玉。",
      "镇也九咽吐吸天浆腴，冕亦磊砢节目非凡夫。扶舆清气合此图，快矣乎快矣乎，此图此友吾不孤。"
    ]
  },
  {
    "id": "e647d10f92194bd4b02b9fc65db04e96",
    "title": "为喻邦相作容膝轩歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "喻郎一室苦竹里，南浦流云润湘几。图书以外无长物，仅堪容膝而已矣。",
      "此膝一屈不复伸，无论其下无黄金。坐处须穿幼安榻，抱时但咏梁甫吟。",
      "羡尔尚有腹便便，坦之不肯作杯桊。羡尔双肱力翘关，曲之可诣羲皇前。",
      "但令此肱此腹安此膝，劝尔百年长一室。不见净名居士方丈间，千坐莲花千佛日。"
    ]
  },
  {
    "id": "e647d10f92194bd45ed47524b82b78ee",
    "title": "沈君五十时其子乡进士昌期与余善",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "沈君不作黄头郎，行年五十鬓未苍。有子器业如东阳，贤书姓名标大桁。",
      "归来拜进南山觞，守令羔雁罗中堂。里门大旗当风扬，摐金伐鼓奏丝簧。",
      "客称既醉主未央，但令玉液盈银缸，明年之乐不可方。"
    ]
  },
  {
    "id": "e647d10f92194bd46d53faaf8696b630",
    "title": "寿濮翁七十以翁子部将张云翼请也",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "将军剑术世稀有，出匣风霜吼晴昼。",
      "十年不试成地仙，有髯绝群继其后。",
      "智何必挂阴符口，贵何必悬金印肘。",
      "健何必搴狼头纛，猛何必取虎牙首。",
      "试登铃阁看浮云，欲指沧溟变春酒。",
      "我有一言聊戏翁，更二十载鹰扬否。"
    ]
  },
  {
    "id": "e647d10f92194bd4d16668239df9f4b3",
    "title": "题王朋梅为朱泽民画水阁图",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "孤云夙世一画师，丹青自结元君知。行逢镇东两斗奇，泚笔为写无声诗。",
      "檐牙四绾天棘丝，角影倒插寒涟漪。空青排闼月满卮，醉睡不记东君谁。",
      "二仙仙去亭何之，有图仿佛犹堪追。即令此图垂亦隳，是水可亭亭可居，不朽况有诸贤辞。"
    ]
  },
  {
    "id": "e647d10f92194bd436cd02239d85b056",
    "title": "送陆茂才应贡入京",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "士衡初入洛，蒯缑土花薄。一见张司空，拭作芙蓉锷。",
      "匣中悲鸣安所施，回头且忍铅刀欺。时来直傍飞黄背，万里横行人始知。"
    ]
  },
  {
    "id": "e647d10f92194bd475a4c3fee1716a35",
    "title": "虎丘禅堂募缘歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "我家法护舍此山，给孤长者无颜色。",
      "骤看祇树绕精蓝，中有青莲生火宅。",
      "谁为构堂刹之右，诸方禅那来驻锡。",
      "龙王吐水供净瓶，鹿女衔花依法席。",
      "只字能回野干道，中时但受诸天食。",
      "虽然劫火烧不坏，其奈机缘有消息。",
      "怖鸽垂栖复惊去，饥鼯罢供聊窜匿。",
      "分无阿育役鬼神，可容檀越悭财力。",
      "偶然呼作有漏因，自是人天胜功德。",
      "若疑此事无功德，君其试问生公石。"
    ]
  },
  {
    "id": "e647d10f92194bd47175998af68b5a3b",
    "title": "题赵文敏画两马行",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "后马斑黄前马黑，两马八蹄如雪白。前人衫绯后人碧，后人上马如上壁。",
      "前人回首顿其辔，后马蹄骄欲前逝。一跃双争日月轮，齐驱竞吐风云气。",
      "吴兴笔底蟠权奇，前身伯乐真马师，饮龁立卧皆天姿。",
      "我闻南人使船若使马，胡不画一小艇凌涟漪。吁嗟嗟龙种，骨立天西陲。"
    ]
  },
  {
    "id": "e647d10f92194bd4f95df208cb0ab8ba",
    "title": "寿林翁通州君云程父也",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "林侯但饮通江水，一旦此江成玉醴。",
      "会当持寿七十翁，能使朱颜若桃李。",
      "愿侯如江彻底清，翁亦茀禄江之盈。",
      "即令配菽亦自美，何况天露来金茎。"
    ]
  },
  {
    "id": "e647d10f92194bd4043ed39ce6dca19f",
    "title": "崇明陆叟移居吴城以上元夕生儿友人索赠",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "君是东海人，却爱吴阊土。抱得照乘珠，一朝归合浦。",
      "此珠煜煜光欲然，掌上谁能不见怜。来从老蚌无双美，把向明蟾一对圆。",
      "银灯膏火千门动，上元夫人亲抱送。他年拂拭向秦廷，十五连城玉争重。"
    ]
  },
  {
    "id": "e647d10f92194bd4dc2c0670fbf0b170",
    "title": "题马远山月弹琴图",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "与君试弹三两弦，中有流水仍高山。",
      "与君试听山与水，恍若泠泠合宫徵。",
      "试问此声当属谁，道人指爪如金锥。",
      "划然一鸣天地白，初月何情为谁色。",
      "丹青谱出无声琴，却借青眼成知音。",
      "声空色空人已矣，彼图我歌皆幻耳。"
    ]
  },
  {
    "id": "e647d10f92194bd4c614dcece42052b5",
    "title": "和东坡居士煎茶韵",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "洪都鹤岭太粗生，北苑凤团先一鸣。虎丘晚出谷雨候，百斗百品皆为轻。",
      "慧水不肯甘第二，拟借春芽冠春意。陆郎为我手自煎，松飙写出真珠泉。",
      "君不见蒙顶空劳荐巴蜀，定红输却宣瓷玉。毡根麦粉填调饥，碧纱捧出双蛾眉。",
      "搊筝炙管且未要，隐囊筠榻须相随。最宜纤指就一吸，半醉倦读离骚时。"
    ]
  },
  {
    "id": "e647d10f92194bd4b56fb68b447fcfd2",
    "title": "和东坡颍师弹琴韵",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "轻澍濯月秋江平，劳师五指谱双清。",
      "飞霜片片堕征角，不辞身作爨下木。",
      "朱弦讵可依朱门，武陵博得安道嗔。",
      "道人胸中净于水，从此潮音难入耳。"
    ]
  },
  {
    "id": "e647d10f92194bd41421df8669b880d5",
    "title": "戏作反九友斋歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "郧中大纛摩北斗，鼓吹金绯拥前后。",
      "岂是论交无一人，却从世外思九友。",
      "自蒙恩谴许归田，此曹拂拭皆我有。",
      "新年欲来旧年去，九友愈妍我愈丑。",
      "偶然十日中恶酒，十日罍尊不依口。",
      "偶然半月拥被眠，半月不踏青山颠。",
      "雕金镌玉科蚪篆，法墨名画珍珠船。",
      "仓皇缘尽便长诀，欲携不得悲洏涟。",
      "生平所读百千卷，著作亦逾十万言。",
      "临岐一字用不着，㗨嘘咄唶空茫然。",
      "我恨九友轻相弃，九友笑余不晓事。",
      "一生一死到头难，一富一贫翻手易。",
      "对九友者为何人，汝尚不晓留汝身。",
      "畴能赤手金鳌顶，空尽乾坤大六尘。"
    ]
  },
  {
    "id": "e647d10f92194bd4a9a7de81614153f8",
    "title": "挽彭稚修广文",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "当年汝醉长安陌，双颊殷红鬓鬒黑。",
      "才高白战贾余劲，命薄青衫消不得。",
      "访医就买吴江船，欲言不言魂黯然。",
      "杯底无蛇影来妒，坐隅有鵩心私怜。",
      "张公吃酒李公醉，珊瑚误代王恺碎。",
      "非关丰狱吐龙泉，自是人间不平气。",
      "豫章城西枫叶秋，生将玉麈埋荒丘。",
      "彭湖只作东流水，肯洗彭郎矶上愁。"
    ]
  },
  {
    "id": "e647d10f92194bd4a865e5a091d4d327",
    "title": "五歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "我所痛，在蓟门。青蝇蔽天白昼昏。苌弘之碧灵均魂。",
      "失不奉之偕九原。嵎曦荧荧回覆盆。安能照枯使复温。",
      "呜呼一歌兮乌鹊翻。使我万事惭生存。何况食肉复乘轩。"
    ]
  },
  {
    "id": "e647d10f92194bd4a865e5a0effaade5",
    "title": "五歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "我所悲，在泽州。惨淡一纸青天愁。乞身为母母不留，几欲掷身黄河流。",
      "升堂穗帷啼素秋。别时音徽今在否。呜呼二歌兮霜风遒。",
      "色难志养未尽酬。有颜敢从毛义游。"
    ]
  },
  {
    "id": "e647d10f92194bd4a865e5a003aefab8",
    "title": "五歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "我所钦，在绵竹。偏鬌明眸映空谷。峡涛栈云莽相属。",
      "奋欲从之路诘曲。倏忽万里难踪逐。飞书自天炯可读。",
      "呜呼三歌兮戛哀玉。篯铿七百叹局促。朝闻大道夕死足。"
    ]
  },
  {
    "id": "e647d10f92194bd4a865e5a0af4676bd",
    "title": "五歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "我所思，华不注。美人读书未渠暮。陨壁湛珠黯非故。",
      "是时孤臣晋阳路。青灯夜闻鬼啼诉。痛无宝钩挂君墓。",
      "呜呼四歌兮逗秋雨。君今一语成万古。白头公卿纷可数。"
    ]
  },
  {
    "id": "e647d10f92194bd4a865e5a0cc5177a6",
    "title": "五歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "我所惜，在容城。弱弧奋欲除欃枪。词组触天天怒惊。",
      "狴犴血肉纷纵横。为君轻身破不平。君言汝身未可轻。",
      "呜呼五歌兮昼吞声。气塞万古长如生。彼竖父子五鼎烹。"
    ]
  },
  {
    "id": "e647d10f92194bd4a3749d15913f50ea",
    "title": "赠管将军守备杨舍",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "将军自称三百斤，跃马跳荡风前云。",
      "曾探虎穴得其子，未许麟阁像素勋。",
      "千金买名呼国士，百战捐身报知已。",
      "腰间若若未银黄，麾下纷纷半朱紫。",
      "玺书迭下明光宫，别部戈船始属公。",
      "古人不怕鸡林险，翻谓天将贵此翁。"
    ]
  },
  {
    "id": "e647d10f92194bd464b6d06f639d42ab",
    "title": "第二犹子士騄十八应试与余省捷岁同诗以壮之",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "世皇二十有二载，弱冠留京忝材杰。",
      "折花卷尽朱雀帘，骑马醉踏长干月。",
      "垂晚犹尘六卿佐，中年已谢三镇节。",
      "吾家琅玕幸不乏，汝今行年亦十八。",
      "即看蒜发乳尚腥，试展霜蹄汗如血。",
      "故家毋但足箕裘，往事吾将付衣钵。",
      "汝生已是气凌云，汝伯何妨发如雪。",
      "长安卿相多少年，此意虽卑聊为说。"
    ]
  },
  {
    "id": "e647d10f92194bd4d17a0e7e0d3c1bdf",
    "title": "金坛王叟六十寿之",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "同是缑山裔，况同花甲周。唯偏金坛隐，独领瑶池秋。",
      "瑶池碧桃若鸡卵，更有交梨大于碗。君如欲勒弇岭名，共策逾轮追穆满。"
    ]
  },
  {
    "id": "e647d10f92194bd4e2d393898842922d",
    "title": "题画海棠双白头为王大参旸德七十寿",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "召伯蔽芾余甘棠，咏歌千载流芬芳。今之王翁古召伯，三吴有棠仅十霜，其荫已足笼丘冈。",
      "上有一双白头鸟，相与宛转啼春阳。问谁者图吴周昉，拟借诗史献寿昌。",
      "此物虽微感星气，不与凡鸟同摧藏。百舌能见谗，要自非我匹。",
      "凤皇故自尊，竹实非我食。安期东海枣已丹，王母西池桃更碧。",
      "白头鸟，不足招，召伯之棠，不足栽。王翁兮王翁，且偕樊夫人，共登旸湖之上，超然拍手呼鸾叩月窟，是时金粟丛丛开。",
      "桂浆吸罢不饥渴，揽辔下仪娄江隈。娄江父老俱白头，依依棠树傍，跪称万年杯。",
      "王翁不乐胡为哉。"
    ]
  },
  {
    "id": "e647d10f92194bd429f36130952c81d0",
    "title": "闫希言先生道成而游戏人间任真自适闻之久矣今年来访弇园谈笑无间忽语余欲返武当故馆一叩元帝先生有故人不二头陀范丫髻亦余旧识也因歌以赠先生并寄声焉",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "足下不履头不巾，一衲寒暑长随身。",
      "有酒时过犊鼻子，得钱即散鹑衣人。",
      "马藏阴相任儿戏，熊经外道胡足论。",
      "是口那曾挂臧否，无心何处容贪嗔。",
      "访余东海近旬日，云往天柱朝元真。",
      "左珰之柳夙好事，为尔筑馆襄江滨。",
      "夜斗低徊挂檐栋，朝暾晃耀开金银。",
      "虎岩不二范丫髻，岁寒且共栖嶙峋。",
      "道余鼯鼠技已尽，薄有雕虫名亦沦。",
      "闲披缁衲礼禅客，或戴黄冠称道民。",
      "三尸上天鲜可诉，何苦役役防庚申。",
      "蓬莱宁复闭贤路，桃花亦自通迷津。",
      "只愁鹤背太清瘦，可载笨伯凌青旻。"
    ]
  },
  {
    "id": "e647d10f92194bd4ff8cbcc4e6cda8ab",
    "title": "偶成自戏二首",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "愚公自笑昔日愚，日对黄卷声伊吾。",
      "那知愚公今更愚，问着胸中一字无。",
      "贫子自笑昔日贫，但有载籍无金银。",
      "那知贫子今更贫，一丝不挂悲田身。",
      "贫子之贫犹未误，更有愚公堪笑处。",
      "蹒跚两足钝于鸭，便欲高飞向天去。"
    ]
  },
  {
    "id": "e647d10f92194bd4ff8cbcc4a07b9b90",
    "title": "偶成自戏二首",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "向来学痴儿，痴儿只了公家事。晚岁学愚公，愚公日作移山计。",
      "有官不作山不居，自言可免愚与痴。何当更有愚痴处，说与聪明人不知。"
    ]
  },
  {
    "id": "e647d10f92194bd494c4e7aa9777624b",
    "title": "故将军曾侯子澄见访长歌赠之",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "曾侯意气高天云，少小弯弓三百斤。",
      "抗表那愁中执法，入门长揖大将军。",
      "尺书立扫无诸烬，一箭能收下濑勋。",
      "名大中山饶谤箧，家贫太史絓深文。",
      "脱骖始释越石父，买丝肯绣平原君。",
      "归来自种南山豆，有饭仍夸菜三九。",
      "春秋癖喜元凯先，月旦评甘子将后。",
      "亭午方餐法喜食，六时不醉声闻酒。",
      "林间豹蔚长迷雾，匣里龙渊空犯斗。",
      "偶闻时事忽抚膺，及语功名但摇首。",
      "扁舟过我娄江城，紫气煜煜如拖旌。",
      "主人病聋复病哑，枉汝谈佛仍谈兵。",
      "初疑藕孔修罗出，稍觉莲花般若生。",
      "天下总需公辈在，人间岂数王郎名。",
      "何如抖擞无明尽，携手金鳌顶上行。"
    ]
  },
  {
    "id": "e647d10f92194bd41570438e1883c221",
    "title": "谢吴断事惠茶笋歌一章",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "雨前茗芽细胜粟，雨后笋萌碧于玉。道人嗜茗以代酒，且复为笋将断肉。",
      "吴郎昔佐郧中阃，拂袖高眠白驹谷。生不恋山阴八月莼，亦不夸江陵千头木。",
      "为余雀舌损数筐，更脯龙鳞逾百束。初开鼻观已芬爽，久苦肠肥荷汤沐。",
      "新诗报汝汝不俗，净洗荒伧酪奴辱。但愿清渭溪头竹信安，紫花濑口茶租熟。",
      "慧山水递更一家，道人湖田没尽饥亦足。"
    ]
  },
  {
    "id": "e647d10f92194bd45f460fbf81383691",
    "title": "屠田叔弃秋官幕归侍司马公公殁乞余志墓且求一歌为赠",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "屠郎读书破万卷，不及区区三语掾。",
      "以兹耻共侏儒粟，归侍髯翁寿清宴。",
      "菽水一勺轻千钟，况有今古蟠其胸。",
      "朝看明海欱日月，夕爱赤堇摅烟虹。",
      "天贻玉棺唤髯去，肯向东园借官具。",
      "娄江忽有孝廉船，问我求题君子墓。",
      "谀墓古来人所嗤，髯翁遗爱吾何疑。",
      "始知吴札千金剑，奚若中郎七尺碑。",
      "念余年来倦笔研，欲焚弃之心更懦。",
      "乞汝相携老文苑，人间一官味诚短。"
    ]
  },
  {
    "id": "e647d10f92194bd4bff44c6dad1e38cc",
    "title": "张山人平叔五岳歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "人间再见张平叔，能否长将悟真读。四明狂客偶见许，五岳山人生不辱。",
      "三花近扑二室粉，雪山远接峨眉玉。所恨恒阳寓公石，仅捧太华莲花足。",
      "归来贫惫游兴孤，卢敖之杖不可呼。少文画壁毋乃迂，胡不乞写真形图。",
      "侑以廓落流金符，自称紫阳游玉都。君不见王郎手创团焦不盈丈，跬武以还皆草莽。",
      "偓佺安期却来往，何但区区五岳观，千亿须弥托吾掌。"
    ]
  },
  {
    "id": "e647d10f92194bd477cfe4035d89608c",
    "title": "昙阳子性命三十六体仙篆歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "地衣味美身无光，欲凿不凿混沌忙。结绳诸繁忽已忘，河马洛龟亦披猖。",
      "平林夜鬼愁羲苍，鸟迹而下至岐阳。彼籀之徒始滥觞，斯高小竖澜遂狂。",
      "吾师八法初未详，冶炼至阴成干刚。悟性立命寿无疆，遂谒金母朝紫皇。",
      "授以三元明光章，悯余溷浊同秕糠。示以性命俾不忘，字字心画纮天纲。",
      "三十六气枢雷罡，七十二字拱素王。星回汉流雨露香，龙跳虎卧鸾鸿翔。",
      "魄夺秦汉超黄唐，十二小劫追赤明。邺架夜色何煌煌，检之白玉尺锦囊。",
      "五色流苏束牙箱，山卿俗书点良常。王烈不识怜嵇康，紫点未肯传杨郎。",
      "我生何幸依大方，此书此躯偕未央，蕊珠人鸟长彷徉。"
    ]
  },
  {
    "id": "e647d10f92194bd439337bec88e7d715",
    "title": "吴明卿雪山冰井歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "饶州磁缸莹不瑕，将乐块石霜𥓂砑。",
      "无烦世尊诵贝叶，何必玉女揽莲花。",
      "左安雪山右冰井，凉思习习穿帷纱。",
      "殷红冽齿房陵李，沈绿沁腑青门瓜。",
      "中间别有清凉宅，在君四大君不识。",
      "赤脚高凌一万层，辘轳直下三千尺。",
      "中池之外无它润，太古以还唯一色。",
      "长安炙手殊可怜，骄日欲夺天公权。",
      "须臾火尽灰欲冷，惟有寸心犹自燃。",
      "与君共饱冰雪意，高枕鼓跌庄生眠。"
    ]
  },
  {
    "id": "e647d10f92194bd4f4d44e72f033691e",
    "title": "蕲州李先生见访之夕即仙师上升时也寻出所校定本草求叙戏赠之",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "李叟维稍直塘树，便睹仙真跨龙去。",
      "却出青囊肘后书，似求元晏先生序。",
      "华阳真逸临欲仙，误注本草迟十年。",
      "何如但附贤郎舄，羊角横抟上九天。"
    ]
  },
  {
    "id": "e647d10f92194bd439e356aa0979358c",
    "title": "孙荣祖氏所降仙笔贻我金书阴符经跋尾云文阳真人得道时所说白玉蟾翁始表见于世又以长歌四百九十字见赠颇及前生事勉以修持且劝檀施聊此奉酬并效薄见于奉行仙童宜真子",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "坛烟袅空笼曙星，翔阳鼓籁调流铃。",
      "尔时班管正驰骤，为我写就阴符经。",
      "行间隐隐金玉润，势表郁郁蛟龙腾。",
      "三仓以前鲜此迹，八会之后不可征。",
      "此经黄帝疲警跸，上感玄女停辎軿。",
      "天真皇人为解说，一帚净扫乾坤兵。",
      "鼎湖雕弓坠霄汉，宛委丹检函精灵。",
      "贞观小隶付欧褚，李荃而下训故兴。",
      "蚕丝刿缕转成赘，貂尾媟渎那堪凭。",
      "玉蟾散吏最晚出，真取捷要披榛荆。",
      "三十六天不可问，四千余年劳证明。",
      "仙翁一一为指说，敢以抵牾忘服膺。",
      "更诵长歌五百言，如啖火枣通三生。",
      "子瞻梦悟五祖戒，次律赖遇真人邢。",
      "惜哉二子不自振，晚途岭蜀长飘零。",
      "即令来路未明晓，忍恋浊世甘膻腥。",
      "陶君已拜都水监，胜力菩萨为前盟。",
      "白叟愿生兜率界，海山丈室留居停。",
      "乃知大道绝町畛，两者同出而异名。",
      "鲰生掉头出苦海，眷属聚散如漂萍。",
      "把茅盖头足舒缩，一瓢以外无经营。",
      "晨吸清和入玄牝，夕敛沆瀣归黄庭。",
      "檀施小果敢云倦，人天有漏吾何矜。",
      "更烦转示宜真子，返照面目思前程。",
      "任是逍遥鲜挂碍，未免流转趋沈冥。",
      "权奇狡狯亦细事，麻姑见哂王方平。",
      "上真重关挂玉钥，西竺觉路悬金绳。",
      "精心九渊骊颔易，失足一堕鸿毛轻。",
      "百年倏忽若流电，我为后继谁先登。",
      "功成帝命有时下，拍手呼鸾游太清。"
    ]
  },
  {
    "id": "e647d10f92194bd4f985caca55b06c49",
    "title": "为胡进士孟韬作匡山读书处歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "大块下坠成匡山，秀作中天五青莲，十二万纪搏云烟。",
      "元气小漏长庚颠，秀作人间一青莲，绡霞酿露六十年。",
      "两雄相得非偶然。所以匡庐李白庐，白也匡庐白。",
      "念欲宫锦幄，屏风背拥九迭碧。念欲宫锦袍，瀑布高悬八千尺。",
      "朝诵宛委编，暮歌大洞经。化为三籁透紫冥，下杂栖贤三峡之雷霆。",
      "细则鸾凤喈，粗乃虬龙鸣。香炉袅篆五色明，坐使万境神魂清。",
      "咄嗟匡山不负白，白也顿负匡山色。功名善愚人，一旦调乃公。",
      "采撷晻霭，擘削巃嵷。尽收绣鞶囊，卖之华清宫。连城一出玉环妒，天子欲偿价，力士老奴从旁代唶嚄，从此重瞳意回互。",
      "浔阳雨，夜郎雾。采石捉月月不顾，不能携得匡山去。",
      "后千余年好事者，仍榜匡山读书处。咄嗟哉，咄嗟哉，李白居，杜甫诗。",
      "诗耶人耶，与山并斗宇宙奇，胡郎有奇急吐之。君不见六经万古长赫曦，如悬九嵏烛四垂。",
      "不然草大还，直借鹏背家须弥。安能龊龊苦恋五言七字长，吾伊如此读书读奚为。"
    ]
  },
  {
    "id": "e647d10f92194bd4b7a722efe4e2a35d",
    "title": "寿南昌龙沙王孙七十",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "龙沙沙高压女墙，石函字字生辉光。",
      "龙沙主人七十强，酡颜宣发双瞳方。",
      "主人自爱衣萝薜，不爱君王赐束帛。",
      "主人健走仍健饷，不爱君王赐鸠杖。",
      "有书肯学淮南安，朝宗捧日心长丹。",
      "有儿肯学刘中垒，养得丹砂胜榴子。",
      "东海狂生学面壁，手种蟠桃仅三尺。",
      "他年结核萍实如，要益千秋豫章色。"
    ]
  },
  {
    "id": "e647d10f92194bd46a55ada62a53d830",
    "title": "答赠张大允文",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "老夫自解金陵棘，不贷头颅镜中白。五言长城拉攞坏，千尺糟丘干欲坼。",
      "卖身但拟作佛奴，拄口何曾问欢伯。汝父差贪子云字，世人任学廷尉客。",
      "偪侧何偪侧，蜗庐斗大聊自适。春风骀荡啼𪅃鹠，门前剥啄劳诗邮。",
      "商声嘹亮动金石，尺素错落蟠银钩。自云于世无所求，但愿一识韩荆州。",
      "闻之白香山，何人得似张公子，两首诗轻万户侯。",
      "我意或不然，汝家故事须封留。然后归从松子游，我歌不再汝勿酬。",
      "男儿堕地各努力，出世入世俱千秋。"
    ]
  },
  {
    "id": "e647d10f92194bd45b51ee6714e82d2e",
    "title": "走笔题雪泉图赠彼上人者不知能酬对否",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "仲冬十一月，三峨岭头百丈雪。春风二月天，三峨峡中百道泉。",
      "山僧住山不论岁，手爇松枝令江沸。未解泉能雪如白，且夸雪与泉同味。",
      "是雪为泉人尽知，煮泉煮雪从汝为。第探此雪真面目，记取高秋未结时。"
    ]
  },
  {
    "id": "e647d10f92194bd4fc766b5ff1a2bad3",
    "title": "寿封君吴姊丈七十歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "阿翁七十鬓尚玄，渥丹将酡染双颧。金粟欲压乌纱偏，呼卢卷白神翛然。",
      "膝前众绮何翩翩，中有一绣去朝天。凤毛五色天书鲜，何必身到凤池边。",
      "海东绛桃日并圆，海人捧致珊瑚筵，一颗一饱三千年。"
    ]
  },
  {
    "id": "e647d10f92194bd49355c086f41ec6dc",
    "title": "重九日为庚辰岁昙阳仙师化辰敬成长歌一章志感",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "万历之岁庚在辰，我师拍手谢世尘。",
      "西竺西池总西蜀，阳月阳日归阳神。",
      "晴霞两片衬腮玉，夕宿数点搏眉颦。",
      "凝然金刚不坏身，独立宝座凌秋旻。",
      "是时弟子皆伏泣，手剑忽挺光鳞鳞。",
      "老生舍身侍香火，自甘佛奴或道民。",
      "谈无说有世不一，学士见挽传师真。",
      "少将灵迹托彤史，敢以卮言夸素臣。",
      "下士闻道只大笑，何意众口成狺狺。",
      "吾师可虞日月毁，大教岂逐云雷屯。",
      "所怜内境有罗刹，不妨外土来波旬。",
      "银环再贶许消息，金篦未引犹沈沦。",
      "朝披夕诵了何益，如博日胜还日贫。",
      "回头转盻已陈迹，中天圆月十二新。",
      "瓣香一缕断复续，风伯为我传峨岷。",
      "玉京斟酌沆瀣酒，浊世消渴支离人。",
      "云君倘为下阊阖，霞䍐倏见扶飙轮。",
      "老生行脚粗已备，芒鞋布衲青纶巾。",
      "不辞蹑景渡彼岸，眼底一众俱迷津。",
      "更祈仙伴有邹子，大吹黍律回阳春。"
    ]
  },
  {
    "id": "e647d10f92194bd432fc9223339d025c",
    "title": "赵君自练川广文迁宰石埭石埭汉陵阳也窦先生子明以循吏仙去君素好道请于乩而得仙篆金丹四百字故以拟之",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "陵阳山头黄鹤池，夜半呼鹤仙人骑。",
      "仙人拍手上天去，丹台朱实时累累。",
      "汝乡麟脯那用擘，吾家玉棺不得奇。",
      "窦令不来赵令至，古今亦是须臾事。",
      "案头黄老五千言，囊底素书四百字。",
      "双凫肯似孤鹤孤，劝君且赴尚书会。"
    ]
  },
  {
    "id": "e647d10f92194bd400186c50ce9491ab",
    "title": "吾师宁斋先生南园牡丹之盛冠绝吴中而皆师之长郎君手植中有白牡丹一株曰尺素者尤奇丽因作长歌纪之并赠长君",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "三月一出游季园，千奇万丽攒雕栏。纷纷红紫尽辟易，中有一株白牡丹。",
      "初疑龙池宴，罢舞双成盘。又似洗头盆，暂卸天女冠。",
      "姑射寒生雪肤粟，郁仪风细霓裳单。河宗攻玉乍成斗，鲛室泪珠丛作团。",
      "优钵昙名亦浪语，璚花么么何足观。太真霞脸大醉色，睹此亦学江妃酸。",
      "举觞酬季郎，化工在手汝不难。得非扬州观头逢七七，又何必善和坊里延端端。",
      "即使宋人琢此瓣，百岁那得兹花看。老夫久寂寞，为尔暂为欢。",
      "再进金叵罗，属客莫留残。日落不落天阑干，欲去不去心盘桓，皎然秀色转可餐。",
      "他年倘许蕊珠会，别跨长离胜紫鸾。"
    ]
  },
  {
    "id": "e647d10f92194bd4fa952c3e59bc665f",
    "title": "任子倦游结庵以奉观世音大士而栖止焉署曰白云俾予赋四韵",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "虬髯虎颧任公子，钓鳌不得万缘死。",
      "舍身断拟作佛奴，手结团焦白云里。",
      "此云袅袅复辉辉，有如菩萨拖白衣。",
      "汝今已现居士相，无心出岫无心归。"
    ]
  },
  {
    "id": "e647d10f92194bd4a53d1228e4413420",
    "title": "傅令治吴有神君称而风流文采又复称是迩者解张将军子予厄折节顾山人山甫相与结词酒欢张之怀德顾之徇知欲以不谷一言蔽之难矣谊不可却聊成短歌一章以志区区",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "春风淡沲半吴城，城西长官湖水清。只知百里应列宿，那晓傅令箕星精。",
      "文章不独工制锦，刀笔往往新发硎。脱骖仍礼越石父，停骑先过夷门嬴。",
      "二生亦是千金士，一老明农一胥靡。乍逢拂拭令心折，自古贤豪为名使。",
      "义声但拟归国相，侠血何烦报公子。老夫岂有隋侯珠，聊为二生效区区。",
      "愿君呜玉趋天都，惊人按劾如长虞。吾不学吾宗痴骠骑，一事不了笑人痴。",
      "君其了却公家事，然后征逐高阳儿。"
    ]
  },
  {
    "id": "e647d10f92194bd485eda22d1cf30169",
    "title": "题关将军四画馘颜良",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "辕门黑纛草头靡，渔阳突骑俄已矣。砉然一声如裂兕，刀缨絓发锋血洗。",
      "白马城头鼓初起，北人魄夺南人喜。兖州冀州两国贼，委质酬恩竟谁是，有身终为豫州死。"
    ]
  },
  {
    "id": "e647d10f92194bd485eda22d122f0878",
    "title": "题关将军四画馘颜良",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "鲸波涨天天为赤，鼍鼓殷城城欲坼。七军肉臭鱼不食，于侯吞声庞侯咤。",
      "尔庞七尺殉汉贼，碧眼小儿黠于鼫。麦城将星忽中堕，高庙神灵扶不得，有血还作西川碧。"
    ]
  },
  {
    "id": "e647d10f92194bd485eda22d01f5cf64",
    "title": "题关将军四画馘颜良",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "金支翠旗晻霭中，忽有赤骥腾秋空。山都木客争趋工，驼石白象鞭丰隆。",
      "幻出七宝须弥宫，有为之迹无为功。永宁同泰虚争雄，可怜南北民力尽，一炬赢得都城红。"
    ]
  },
  {
    "id": "e647d10f92194bd485eda22d3517d1e4",
    "title": "题关将军四画馘颜良",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "鼎湖龙髯久上天，妖魄再作修罗颠。快意一扫漪池穿，彼髯何为扼我咽。",
      "元女再授轩皇权，七家铲削沈青烟。宁惟晋人脂其口，度支岁岁饶金钱，一奠漠北三千年。"
    ]
  },
  {
    "id": "e647d10f92194bd4d00d6bb16890fec3",
    "title": "为汀州王别驾大颐赠徐守一忠",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "长安苞苴色动地，汀州太守无一字。江东斋舫橐压舷，汀州太守无一钱。",
      "太守到郡凡二年，诸吏捧手日高眠。期对何须更刻木，催科不假施蒲鞭。",
      "丁字溪头映天碧，笔架峰峰如泼墨。意适聊为始平咏，兴来且着临川屐。",
      "吾宗别驾安丰俦，为言太守饶风流。君不见嘉万之间两循吏，老友亦号徐汀州。"
    ]
  },
  {
    "id": "e647d10f92194bd4317fdb950abd3e87",
    "title": "寿周山人妇七十",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "江东伯仁日日醉，夜半犹传酒徒至。",
      "中厨寂寂无语声，堆案累累有佳味。",
      "何人不诵德曜贤，愿姥百岁长开筵。",
      "莫言贫老少生计，黄花无数黄金钱。"
    ]
  },
  {
    "id": "e647d10f92194bd4db2d76af53fb3fc1",
    "title": "屠青浦朝天歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "少慕谪仙人，好为谪仙语。扼揽安期生，杨眉阆风圃。",
      "自从伛偻朝群真，使我结舌安敢论。读罢琅函无一字，几曾丹灶有长春。",
      "屠君自是神明宰，滚滚词源注东海。夙世冰壶寸心旧，肯逐红尘万缘改。",
      "讼庭无事薰风吹，劝耕课织春迟迟。每逢藜饭欣然饱，便是蒲鞭肯浪施。",
      "迩者阳侯肆其毒，走决天潢翻地轴。祇输青浦不为灾，但睹苍生堪痛哭。",
      "沙头祖席花斓斑，君今此去瞻龙颜。我不道王乔飞舄叶县事，君莫及许由弃瓢颍水间。",
      "但可亹亹民生艰，它时阴德称帝意，然后相从草大还。"
    ]
  },
  {
    "id": "e647d10f92194bd4b89d296b8c70fb8d",
    "title": "读了缘居士礼补陀记",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "普光道场在何处，补陀落伽深且广。",
      "沈生自捧圆通偈，一叶飘然破泱漭。",
      "天风不断海潮音，春山尽耸莲花掌。",
      "夜分清呗犹未歇，忽涌波间火齐盎。",
      "归与冯郎诧奇胜，便拟青钱买单舫。",
      "大士端然鼻孔间，可怜两面空相向。"
    ]
  },
  {
    "id": "e647d10f92194bd4e8a6e1bc8b455ae8",
    "title": "幼于欲渡钱塘取山阴道抵四明观日出归谒肖甫司马谓余作一歌壮其行拈笔得数语盖余入静来不复措意于工拙矣",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "张公一生江海客，别余欲渡钱塘东。",
      "镜湖湖头采春色，山阴道上梅花风。",
      "直从明海探出日，别炼赤堇为长虹。",
      "钱塘幕府高刺天，其帅司马公宗工。",
      "相留十日布衣饮，知尔不哭回车穷。",
      "此时定笑玉生癖，土室僵卧如袁公。",
      "有足却依兀者坐，得句总让钉铰工。",
      "大鹏九万鴳一尺，若语逍遥无不同。"
    ]
  },
  {
    "id": "e647d10f92194bd46f5f2801c41f48c6",
    "title": "书癸未二月十九日事",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "正月二十雷击人，却脱岑牟汗如雨。后先大地皆冻裂，白日阴森一百五。",
      "二月十九雷转急，忽漫同云雪花吐。似应黑帝宴白帝，祝融击鼓玄冥舞。",
      "辛五醉插琼瑶花，滕六怒肩霹雳斧。桃李抽萌不敢发，龙蛇误出仍遭侮。",
      "昨者七月十月风，修罗两掌翻天宫。千艘立没万室尽，鱼腹饱人人腹空。",
      "遗黎宛转荆棘底，吟饥忍冻如酰虫。催征不顾闾井赤，鞭挞但诧公庭红。",
      "吏民日望黄纸诏，一字不济闾阎穷。蔽亏星曜已往事，调燮寒暑将来功。",
      "中天一轮方炯照，尔曹勿令尘再蒙。呜呼，尔曹勿令尘再蒙。"
    ]
  },
  {
    "id": "e647d10f92194bd434b9bacb94fdd404",
    "title": "自松江返孟孺印上人同载将登泖塔而为陆伯达所误迂道迫暝始抵泖口垂渡大风骤作维梢久之兴尽而去赋此解嘲书付寺僧",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "陆郎妒我游泖塔，孤棹立作襄城辙。",
      "虽然暝色欲尼人，犹可穿波觅初月。",
      "亭亭乍耸青莲花，黯黯如探黑龙穴。",
      "风轮鼓浪浪拍天，地轴欲裂天无权。",
      "雅无神足到彼岸，可有凡身超四禅。",
      "长年夜分报风止，谢叟兴尽呼回船。",
      "小孤亲揽玉笋白，老足数踏金鳌颠。",
      "归来但诵十六观，耨池窣堵俱眼前。",
      "曼殊室利为余语，多宝塔傍觐龙女。",
      "袖得摩尼无价珠，他日湖心密相与。"
    ]
  },
  {
    "id": "e647d10f92194bd43ac0b3140bc362dd",
    "title": "故令尹关中王翁修西方业而滇南王太学持即心之说胜之颇成龃龉寻太学入谒博士选将行余呼酒与息诤而别",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "关中王翁慕乐邦，焚香礼诵朝暮忙。两儿计偕从放落，一媪牵衣任夜长。",
      "滇南王生拍手笑，翁岂欲产莲花房。野人心净佛土净，有口不复挂西方。",
      "问余谁者得衣钵，余亦左袒滇南王。忽然别我向京辇，谒选且赴中书堂。",
      "蹇驴席帽辞江乡，此时关中意气强。远公破例沽米汁，留与彭泽同一觞。",
      "天宫人世俱茫茫，它年但坐青毡破，不妨归去无津梁。"
    ]
  },
  {
    "id": "e647d10f92194bd419a23f58c1739029",
    "title": "康生时万将归云间出此纸求识别援笔数语不复能论工拙也",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "康郎白晰美少年，卧病憔悴春花前。",
      "生门灭户了然识，纸帐筠床长独眠。",
      "人间万事尽灰冷，惟有一死当胸悬。",
      "有书不读产不问，药垆茶鼎恒周旋。",
      "老夫见之为𠹖然，辘轳劫尽天地坏。",
      "学得长生翻可怜，近闻衲子时留连。",
      "东方阿閦西极乐，举头慈氏兜率天。",
      "我佛诱汝生攀援，莫作有为莫坐禅。",
      "两粥一饭顺世缘，无镜即已休磨砖。"
    ]
  },
  {
    "id": "e647d10f92194bd471a1ceaa2a89d869",
    "title": "初传有麓阳陈山人道易非常者忽见访小饮且谈卜筑汝宁之乐歌此赠之",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "六年不睹陈季方，数有消息传非常。总未骑鲸吸江汉，岂能乘月照屋梁。",
      "天水尚书数行至，似云买田栖汝阳。使余忧结顿已解，毋那巷语仍蜩螗。",
      "今年六月大剧热，支头白石弇山堂。松阴漏日时到地，忽有剥啄惊羲皇。",
      "长须孟浪挟刺入，一老褦襶随踉跄。宛然河北病伧父，渐看渐识喜欲狂。",
      "中厨已办暖竹叶，稚子尚欲施桃汤。寒暄咄咄仅数语，但道身在百不妨。",
      "嗫嚅盘躄态如故，啮决卷波差更强。阿奴生计夸较可，低畴种秫陂鱼防。",
      "深秋枳道梨枣柿，薄暮喧食鸡猪羊。方朔怕饥汝怕饱，何必揶揄燕市傍。",
      "为汝屈指仍商量，无家莫问樊寿张。有社莫傍许子将，尚书大树足荫汝，岁寒秀色能青苍。",
      "吴门处士多失职，鹢首如蚁趋钱唐。安能局蹐守一方，壶中酒尽长揖去，男儿得意即故乡。",
      "呜呼，男儿得意即故乡。"
    ]
  },
  {
    "id": "e647d10f92194bd4634fd6a2990fddef",
    "title": "长歌送赵良弼太宰归汝",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "汝南夫子赵荆州，赐金进秩何优优。",
      "绣衣入领中执法，符玺再帅东诸侯。",
      "俄闻特拜参衡轴，时与山公计除目。",
      "雅操都无暮夜金，清标总是丰年玉。",
      "五十鬓边无一丝，尚书八座表留畿。",
      "上章解绶苦欲去，再屈温纶始放归。",
      "谢客时称饵芝术，别与天公乞私日。",
      "子将任作月旦评，叔宝故少膏肓疾。",
      "映门榆柳绕秫田，农耕社酒春绵绵。",
      "仙行桥上好策蹇，鸿隙陂头宽放船。",
      "蒲轮轧轧当公前，欲断不断功名缘。",
      "封侯拜相晚来事，何足道哉黄颍川。"
    ]
  },
  {
    "id": "e647d10f92194bd41143dc02a2600172",
    "title": "白龙叹",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "白龙直上一千尺，返照鲜云照如射。九衢万口同一欢，塍底禾头黯回色。",
      "夜眠可闻声打荷，晓起未见江增波。眼中无晴望汝出，不能行雨可奈何。",
      "呜呼，不能行雨将奈何。"
    ]
  },
  {
    "id": "e647d10f92194bd4a79e40ef5823818e",
    "title": "后白龙叹",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "去年黑龙挟黑风，万室中夜随波空。今年白龙戏白云，禾头不救赤日焚。",
      "彼何暴暴此何懦，有水不洗天公眼。汝龙沾沾犹自多，江东流殍将奈何。",
      "呜呼江东流殍可奈何。"
    ]
  },
  {
    "id": "e647d10f92194bd49393dbf2171c35bc",
    "title": "题襄邸万花深处",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "片片红云拥朱毂，宫花万树看不足。",
      "笑杀淮南一丛桂，肯输梁苑千茎竹。",
      "当年设醴雪宫西，醉来欲作花下迷。",
      "内园小儿金裹帻，犹记山公白接䍦。"
    ]
  },
  {
    "id": "e647d10f92194bd455b9b18a0307af10",
    "title": "王上津季问生好佛以九日礼昙师化靖出沈嘉则长歌见示求赠言走笔应之",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "不睹孝廉面，唯闻孝廉贤。为母两弃官，月俸不请钱。",
      "中年厌家贪佛日，听讲楞严终十帙。饭僧或下宾头卢，礼诵未究波罗蜜。",
      "九月渡江叩净居，问我请示昙师期。汝心在汝觅不得，天宫茫那可知。",
      "毋听沈郎梦中语，嵩少峰峰碧堪数。但令面壁三两年，自有懒融来证汝。"
    ]
  },
  {
    "id": "e647d10f92194bd41720f0dda2f464e0",
    "title": "答赠云仙老人兼伸鄙况",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "君侯行年三万二千日，颊如桃花发如漆。黄童口吐微妙音，素女手授希夷术。",
      "一岁两枉漓江鱼，问我容鬓今何如。毋论平子盘玉报，许授淮南鸿宝书。",
      "荷君未面伸契阔，少小酰鸡瓮中活。自入维摩不二门，肯从贤圣求解脱。"
    ]
  },
  {
    "id": "e647d10f92194bd4987f118f2c324a6f",
    "title": "戏作",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "广陵道人秃其首，参同悟真无不有。",
      "太史低眉袖金赠，问我何为閟若口。",
      "一言尚堪海大鱼，再语便作黔之驴。",
      "从它注脚从它作，只是前贤枉著书。"
    ]
  },
  {
    "id": "e647d10f92194bd4a033f9fdb3f50111",
    "title": "送沈纯甫尚宝北上",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "纯甫自捧金鸡赦，归奉严亲五湖社。闭户初怜此身得，傍人再讶除书下。",
      "毋论当路急需贤，我自凿坏犹劝驾。繁霜臈作吴门冰，劲节与之斗崚嶒。",
      "畴当鼓枻如渔父，谁不呼舟并李膺。此时绛灌须辟易，此际屈贾仍冯陵。",
      "承明玺郎初儤直，万里天颜今咫尺。臣直转彰人主仁，君肥却虑吾民瘠。",
      "光禄艾卿赵宫赞，握手生还玉门色。赵子夙昔同襟期，艾卿亦忝文字知。",
      "但令朝着有三益，容我衡门歌四维。君不见发弩健儿纵鼷鼠，又不见埋轮使者宁狐狸。",
      "丈夫有才莫小用，他日舜世肩皋夔。"
    ]
  },
  {
    "id": "e647d10f92194bd420400cb9109f6925",
    "title": "酒间歌赠益卿先生督蓟州诸军",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "虎头不以丹青闻，亦不愿策词场勋。",
      "飞而食肉万里相，直与禹迹穷风云。",
      "单书立偃鲸鲵浪，尺棰能穿虎豹群。",
      "扫瘴铜标伏波塞，挥炎羽扇渡泸军。",
      "舌端芝草九光色，腹里龙泉七曜文。",
      "有酒时夸北海相，无钱却爱信陵君。",
      "辅吴将军张子布，每推元叹参幕府。",
      "钱塘健儿裂肝胆，北平飞将归肺腑。",
      "万户侯章许谁夺，五单于颈唯吾组。",
      "纵横巨笔抹燕然，罩历长绳贯元兔。",
      "天下英雄尽公等，老夫楚服甘龃龉。",
      "壮心几遣唾壶缺，侠语终为蒲团阻。",
      "酒阑听汝歌都护，乌鹊翻呼曙星吐。",
      "似闻书记礼曹丘，莫令但奏渔阳鼓。"
    ]
  },
  {
    "id": "e647d10f92194bd4d024117c7bc525be",
    "title": "送光禄卿顾行之之留都兼简袁司空陈银台",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "邵公清标冠人群，仲举抗志排天云。龙江江水将洗眼，日夜盻尔成三君。",
      "翘材馆人爱推毂，吴会邻邻毂相续。君不见淮南丛桂反招隐，移植钟山满郁馥。",
      "勿怜憔悴一枝兰，也要微香媚幽谷。"
    ]
  },
  {
    "id": "e647d10f92194bd45e360e2333b8181b",
    "title": "送李使君旬宣金华部分赋得东海",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "绣幄霓旌映娄水，父老揖余向东指。",
      "此公自领符节来，海不扬波三年矣。",
      "金华仙嶂迭芙渠，叱石穿云兴有余。",
      "回首扶桑日出处，可能还记鲁连居。"
    ]
  },
  {
    "id": "e647d10f92194bd41c430e178927bfef",
    "title": "醉歌行赠别吴明卿记与明卿别二十五年矣舟行二千里而访我作十日平原饮于其别也情见乎辞",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "君如吕安忆中散，二千里外轻一面。",
      "我如廧女待成季，二十五年如过电。",
      "无论心腑利断金，各讶头颅白于霰。",
      "爱弟频倾澹圃尊，三儿递设弇山宴。",
      "河豚虽老乳尚新，石首非时玉初剸。",
      "鹅津水酿鸭头碧，虎丘荈压龙芽贱。",
      "为君鼓腹受杯斝，为君破戒呼笔研。",
      "更有牛耳持赠君，灰心不作城濮战。",
      "栏边木药丛几团，溪角桃花委千片。",
      "即令醉死亦不辞，人间此人宁再见。"
    ]
  },
  {
    "id": "e647d10f92194bd42b7a0a7bb267c7db",
    "title": "赠王行父行父稚钦先生犹子也而师事吴明卿为文",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "王郎买舟千里来相诣，开卷珠玑光照地。不见竹林狂客阮嗣宗，得见阿咸差足慰。",
      "武昌以东建词坛，吴叟首歃汝捧盘。齐安赤壁一时快，郢里白雪千秋寒。",
      "三闾沈湘九辨作，古人未解今人乐。病向维摩乞赠言，不二门中无此药。"
    ]
  },
  {
    "id": "e647d10f92194bd45fa03de5ba9b6179",
    "title": "有感",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "转轮圣王招不起，阎罗老子呼即去。",
      "人言此去无柰何，我道死处为生处。",
      "苦县仅开荣辱根，竺干始究去来趣。",
      "记取湛然一点圆，莫遣枯藤束枯树。"
    ]
  },
  {
    "id": "e647d10f92194bd4391a7f608170ea72",
    "title": "喻杭州邦相寄我长歌适李郡山人在坐倩作西湖图报之而系以一诗",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "明圣湖头月如璧，写出两高三竺色。",
      "词人水调学温韦，醉守风流胜苏白。",
      "夜深探得骊龙珠，破我禅榻江门孤。",
      "莫言罔象浑无用，也解从人倩作图。"
    ]
  },
  {
    "id": "e647d10f92194bd41408c41ebd059f98",
    "title": "歌赠大宗伯袁公抑之七十",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "尚书自起东山卧，三月三台衮衣过。",
      "冶城独湛冰壶色，大桁不受风尘涴。",
      "烟花二月明堂深，是时君王在左个。",
      "未悬大夫东郡车，且隐常伯南宫坐。",
      "忆昔金闺并通籍，汝鸣朝阳谁敢和。",
      "龙颜乍为尺疏回，鼠胆惊从一时破。",
      "青衫举国望风彩，绛帐诸生承咳唾。",
      "不斋偶成大常醉，没齿已分首阳饿。",
      "相君耽耽日虎视，安能使汝终轗轲。",
      "天上征书凡几下，眼前遗直唯一个。",
      "岂惟公望重耆硕，予亦婆娑成老大。",
      "鹏扶鴳息夸各适，蝇利蜗名爱偏挫。",
      "二十四考今甫始，万八千岁谁独柰。",
      "投分窃比松柏坚，有诗肯随燕雀贺。",
      "异时真有抑之篇，为箴百岁武公惰。"
    ]
  },
  {
    "id": "e647d10f92194bd424a0c514dd04b913",
    "title": "太宰梦山杨公谓不佞为作桃花岭歌未有以应也今年春以书来云客至吴中册有子二诗然而非子诗也能竟恝然乎哉适晨起行药小径落红狼籍忽有斐然之思因遂成一歌寄公不知其能胜二赝诗否要之落句狂语彼固不肯道也公以为何如",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "寂莫探武陵，原喧莫游玄都观。武陵渔翁不再入，玄都道士倏凋散。",
      "谁能衷此喧寂间，大隐小隐居其半。关西夫子卫水滨，自言避宦非避秦。",
      "亲从青帝借元气，要与黔黎共此春。生憎蔷薇好齰指，肯学河阳斗侈靡。",
      "开时高岭绣成幄，落处清波剪为绮。露井毋令僵李疑，渡江不用团扇辞。",
      "无谷何劳神处守，有露从宽么凤栖。落落条风散初燠，主人卯睡酣意足。",
      "上树猱轻一百回，流霞鲸吸三千斛。君王束帛贲丘园，葵藿倾阳奉至尊。",
      "忍但无言向蹊路，宁容手植满私门。方朔西来踵龟坼，揖余分赠瑶池核。",
      "欲识它年结子心，功成拂衣种即得。"
    ]
  },
  {
    "id": "e647d10f92194bd490bdec8b5693bb1a",
    "title": "甲申冬十二月十三日",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "长安东风散木稼，德星荧荧照江社。",
      "五年南阳思卧龙，一日中国相司马。",
      "父老能追弘治日，斯人岂出三原下。",
      "即看凡羽羡葳蕤，坐使饥乌亦喑哑。",
      "笑呼诸儿煨榾柮，团栾且说升平话。"
    ]
  },
  {
    "id": "e647d10f92194bd490bdec8b70fe53be",
    "title": "甲申冬十二月十三日",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "未央玺书东南驰，天下万手皆齐眉。",
      "不将两字詈文仲，直向千秋歌子皮。",
      "乃知金陵朘元气，只为冻水标明医。",
      "圣王威庆与天合，焉用区区梦卜为。",
      "一蛇上天一蛇蛰，即死不爱春雷知。"
    ]
  },
  {
    "id": "e647d10f92194bd47136c4f3d5f73e93",
    "title": "孟春三日志事",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "古人不逢范希文，今人却睹天水君。",
      "白简何能避绿盭，一丝力欲回千钧。",
      "自从圣主赐环后，海内洗足趋龙门。",
      "争嘘舌津闰月旦，旋窃眼色为风云。",
      "致君尧舜在早晚，慎莫便使巢由闻。"
    ]
  },
  {
    "id": "e647d10f92194bd47136c4f3e1615055",
    "title": "孟春三日志事",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "四皓不爱羽翼奇，归欲商山茹紫芝。",
      "青宫再参亚辅选，太学仍请诸生师。",
      "鹢首欲北何迟迟，十四字已君房规。",
      "即披羊裘钓七泽，女牛一星谁不知。",
      "何如且学苦县叟，小隐柱下窥希夷。"
    ]
  },
  {
    "id": "e647d10f92194bd4ce88bf60ab45fb03",
    "title": "渡知津桥眺小罨画溪尽处入弇山堂之左门",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "问津只问弇山路，桥上双弇忽争露。",
      "桃花欲尽不尽源，烟雨如迷未迷渡。",
      "维梢小艇亦可怜，一棹便抵中峰前。",
      "若教饱吃含桃去，蜡屐登山也自便。"
    ]
  },
  {
    "id": "e647d10f92194bd4a7182e8af0a89649",
    "title": "循罄折沟而北转抵萃胜桥东为璚瑶坞有红白桃之属",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "此沟湾环复清泚，水木芙蓉相映美。",
      "夕阳欲下不肯下，为恋璚瑶坞巾绮。",
      "红者为琼白者瑶，白梅红梅树树娇。",
      "白消仍发九光李，红悴还开千叶桃。",
      "老夫久知空即色，何必纷纷辨红白。",
      "即令枯瘦一枝横，隔水看山醉亦得。"
    ]
  },
  {
    "id": "e647d10f92194bd491883c5b366df49f",
    "title": "缥缈楼背沿涧与后山对度青虹桥登平台",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "老夫独眺缥缈楼，以西站台月如霰。",
      "虞山细吐一抹青，娄水横拖千尺练。",
      "兴阑欲就北窗眠，无那群奇故相荐。",
      "大峰小峰玉齿齿，桃花杏花霞片片。",
      "已看虥猫出奋迅，忽有𧍝蝀垂蜿蜒。",
      "洞庭西顶淹水宿，天台石梁苦头旋。",
      "枋榆亦自足逍遥，何妨一日登一遍。"
    ]
  },
  {
    "id": "e647d10f92194bd4dc43cc3cdf45c55c",
    "title": "平台小曲水流杯处西俯飞练峡",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "云根嶂前散乳玉，渺渺流杯尾相逐。",
      "瀑布飞湍仅寻丈，莲花宛转宁九曲。",
      "山阴兰亭千古稀，匡庐开先天下奇。",
      "会得逍遥此中意，不须频与向禽期。"
    ]
  },
  {
    "id": "e647d10f92194bd45b370534a8a3748e",
    "title": "为林子腾茂才题桃花图寿",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "闽中乔木俱成林，林家主人饶隐心。",
      "时篘竹叶千斛酒，来坐桃花万树阴。",
      "淡日轻烟酿芳暝，翠羽黄鹂唤妆醒。",
      "开处疑蒸紫帽霞，浇时欲涸旃檀井。",
      "祝君度索三千春，有子仍为金母珍。",
      "汉帝方征上林植，可容长作武陵人。"
    ]
  },
  {
    "id": "e647d10f92194bd4e8aaccb2675a2eb1",
    "title": "蔡文学去疾甫裒然小试首矣两岁冬袖所作贽余痛饮旬日而别意欲得余一言耳沃之酒歌以送之",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "吾怜蔡荣名，不荣龊龊尘世名。纵然茂才冠东越，自有微尚依西京。",
      "吾怜蔡去疾，不去陶陶酒人疾。小饮犹倾三百杯，大醉须眠一千日。",
      "两年两叩先生门，沾沾所见惬所闻。袖携天台石，吐作弇山云。",
      "先生舍身作道民，南山黯没干将文。瓮头颇足中山酒，只是无名可借君。"
    ]
  },
  {
    "id": "e647d10f92194bd4b94bb03bfed6bdb0",
    "title": "赋得匡庐观瀑寿华存叔鸿胪",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "牛女之间漏银河，欲洗庐岳诸青螺。",
      "下飞瀑布九千尺，三峡轰雷听最多。",
      "华君自谢螭头直，手制青鞋踏秋色。",
      "开先寺前梦初破，恍若钧天奏无射。",
      "匡庐先生道偶逢，贻君沆瀣酒一钟。",
      "吟罢毫端双白凤，归时杖底一斑龙。",
      "只今高卧梁溪上，七十风神愈萧爽。",
      "入观能令水月澄，动操如闻山谷响。",
      "作书好报匡先生，东海近有王方平。",
      "不须夸尽开先瀑，行见蓬莱渐浅清。"
    ]
  },
  {
    "id": "e647d10f92194bd4744c05072b1ca11a",
    "title": "醉茶轩歌为詹翰林东图作",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "糟丘欲颓酒池涸，嵇家小儿厌狂药。",
      "自言欲绝欢伯交，亦不愿受华胥乐。",
      "陆郎手着茶七经，却荐此物甘沈冥。",
      "先焙顾渚之紫笋，次及扬子之中泠。",
      "徐闻蟹眼吐清响，陡觉雀舌流芳馨。",
      "定州红瓷玉堪妒，酿作蒙山顶头露。",
      "已令学士夸党家，复遣娇娃字纨素。",
      "一杯一杯殊未已，狂来忽鞭玄鹤起。",
      "七碗初移糟粕觞，五弦更净琵琶耳。",
      "吾宗旧事君记无，此醉转觉知音孤。",
      "朝贤处处骂水厄，伧父时时呼酪奴。",
      "酒耶茶耶俱我友，醉更名茶醒名酒。",
      "一身原是太和乡，莫放真空落凡有。"
    ]
  },
  {
    "id": "e647d10f92194bd4e4b24e4557313538",
    "title": "寿喻处州父太翁八十",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "此翁爱我能诗歌，我爱此翁心不他。",
      "儿骑五马不自贵，日飨二簋犹云多。",
      "太守放衙日卓午，却着斑斓学莱舞。",
      "石羊山头荐修脯，琵琶洲上奏箫鼓。",
      "人生八十古更稀，有子福德增崔嵬。",
      "生来鹤骨元偏瘦，胜后冰肌转自肥。",
      "余郎非亲应即故，寿翁珊瑚未肯顾。",
      "贱子为裁玉笥云，丈人且进金盘露。"
    ]
  },
  {
    "id": "e647d10f92194bd402589eda99308e63",
    "title": "题秦侍御像",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "豸其角，鹙其目，长安贵游不胜触。隳厥韬，帙老空，谷趾其麟仪其鸿。",
      "归与闾党偕春风，如林长眠纵大空。貌人貌君十得四，我得君全君可契，大都知希乃为贵。"
    ]
  },
  {
    "id": "e647d10f92194bd48ac345608f238420",
    "title": "秀州李茂才元白访余娄江道中出近诗一卷甚佳留饮剧谈时及屠长卿徐茂吴遂成短歌赠之",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "少年好文仍好诗，清扬藉甚瑶林姿。枫江叶落过余舫，一写十斛明珠玑。",
      "书生有才莫教大，神仙祇藉刀圭做。君不见屠郎徐郎一人半，造物小儿苦摧挫。"
    ]
  },
  {
    "id": "e647d10f92194bd4456419af705c2550",
    "title": "郡伯嘉兴沈侯自署曰五湖钓叟吴人孙枝写图周天球篆首而世贞歌之",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "蟠溪老翁八十余，此翁钓侯非钓鱼。若言轩冕异丘壑，虞圣亦曾雷泽渔。",
      "胸中但贮小云梦，焉用形迹分区区。沈君家住莼鲈乡，绿蓑衣底天茫茫。",
      "一朝鹏化击寥廓，九万里翼云飞扬。虽然得意挂朝籍，忽忽旧游中不怿。",
      "晨从大国问烹鲜，夕向穷阎忧竭泽。孙枝为写湖头色，展着烟波流几席。",
      "贺监秃酒徒，病昏无所知。始乞黄冠去，鉴湖能几时。",
      "桓家小孺子，躁心在尘网。何必解郡符，始称五湖长。",
      "而我故是王弘之，钓亦不得神长怡。藉令物色羊裘去，终许菰芦明月知。"
    ]
  },
  {
    "id": "e647d10f92194bd47f80e819669eb4c0",
    "title": "游凤皇台委垒不称不复和昔韵而戏作此歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "太白绝代才，曾歌凤皇台。凤皇虽逝台不改，太白千秋句犹在。",
      "高皇定鼎万宇同，此台附之益豪雄，凌云铜雀皆下风。",
      "及我游斯，培塿土堆。如一蚵蚾，偃卧苍苔。三山二水不到眼，深谷高陵或有之。",
      "我笑凤台非昔时，台亦笑余凤德衰。尔毁不可复，余衰犹可追。",
      "明年便逐孟亏去，笼畜此鸟如家雌。"
    ]
  },
  {
    "id": "e647d10f92194bd4b29008457feb8f91",
    "title": "报恩寺塔歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "壮哉窣堵波，直上三百尺。金轮撑高空，欲斗晓日赤。",
      "浮云遏不度，穿泉下无极。钟山颉顽一片紫，余岭参差万重碧。",
      "高帝定鼎东南垂，文孙𢡚启燕王师。燕师百万斩关入，庙社不改天枢移。",
      "六军大酺万姓悲，欲向罔极酬恩私。阿育王家佛舍利，散入支那有深意。",
      "中夜牟尼吐光怪，清昼琉璃映纤碎。帝令摄之寘塔中，宝瓶严供蜀锦蒙。",
      "诸天悉凭龙象拥，千佛趺坐莲花同。匠师琢石细于缕，自云得法忉利宫。",
      "亦知秋毫尽民力，谬谓斤斧皆神工。波旬气雄佛缘尽，绀宇雕阑销一瞬。",
      "乌刍额烂走不得，韦驮心折甘同烬。海东贾客莫浪传，此塔至今犹岿然。",
      "老僧尚夸护法力，永宁同泰能几年。"
    ]
  },
  {
    "id": "e647d10f92194bd4e536b56288b4162c",
    "title": "重创瓦官寺阁过之有作",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "昔时瓦官阁，高与天峥嵘。业火一烧尽，不能烧却万古名。",
      "莲花比丘苦缘薄，倾钵诛茅覆檐角。不见如来减劫时，丈六金身亦不恶。"
    ]
  },
  {
    "id": "e647d10f92194bd403f821feafcdc2bc",
    "title": "初秋同少宗伯棠轩李公饮大司马月溪阴公署中因赠李公专求和韵",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "玉井峰头结冰李，小日移栽上林里。",
      "蜀道高歌有谪仙，汾阴一曲真才子。",
      "鉴湖道士老且狂，相逢但饮黄垆傍。",
      "时名积渐耐龙尾，酒德依稀犹雁行。",
      "今夜尚书署中设，蜀管吴丝禁不发。",
      "为君佳句似阴铿，莫教孤负长干月。"
    ]
  },
  {
    "id": "e647d10f92194bd4aa75b9cb6eec9856",
    "title": "题马鲜梅鲜于枢长歌真迹后为詹侍御明甫赋",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "詹家琪树五百年，色压万卉当春先。",
      "根如铁龙蕊如玉，能使石壁增清妍。",
      "马儿丹青得父笔，为梅传神神颇全。",
      "当时主人大好事，遍乞虞揭诸名篇。",
      "伯机一书独遒发，与图三绝嗣郑虔。",
      "老梅枯死圃亦废，此卷一分沈虞渊。",
      "仍孙侍御出按部，夜有光怪腾奎躔。",
      "不知何人致此卷，捧视绝倒几成颠。",
      "延津剑合犹化去，合浦珠返宁天然。",
      "归陈祖庙集子姓，天球大训不敢前。",
      "金华山头紫郁浡，鳌溪水脚青潺湲。",
      "故家何必问乔木，五尺绢素高摩天。",
      "他时努力效鼎实，与子别结千秋缘。"
    ]
  },
  {
    "id": "e647d10f92194bd40b26641cfed9d6fe",
    "title": "蟠龙峰歌为大司空豫章李公追赋",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "蟠龙峰高高插天，下有洞穴龙长眠。有时行雨遍八埏，横空万尺银蜿蜒。",
      "忽然缩入一钵间，永脱金翅牙关缘。君不见南阳卧龙气太烈，一片心为豢龙热。",
      "定军山头呕成血，何如此龙得天诀，与云卷舒倦即歇。"
    ]
  },
  {
    "id": "e647d10f92194bd430002776ef42a1c7",
    "title": "吴长君七十长歌君大参明卿兄也",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "昔日杜甫成狂歌，自言四兄巢许伦。虽然龌龊家人语，能使千载传其真。",
      "吴卿今年六十五，汝兄七十貌更古。纵令湖海无拘束，稍袭衣冠傍规矩。",
      "朅来种秫兼种粳，手抄鱼经复酒经。有酒直寻长乐塸，得鱼且泊沧浪亭。",
      "闻道甔甀洞中石，移来半是愚公力。县官第不横索钱，野老何妨且争席。",
      "红颜宣发青方瞳，绿衫朱黻斑斓中。庭前参差几玉树，云表偃蹇双冥鸿。",
      "丈人得之必辞避，愚者是兄贤者弟。但呼尧世洗耳翁，何必要第五之名强骠骑。"
    ]
  },
  {
    "id": "e647d10f92194bd4811427f16b9b8632",
    "title": "人日金陵忆亡弟",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "去年风雨正月七，犹与病人同此日。",
      "今年秫陵多光辉，此日犹是人成非。",
      "中庭紫荆渐老丑，一半犹青半枯朽。",
      "纵青能得几时荣，憔悴侵寻解怜否。",
      "杜陵野老双鬓星，蜀州人日感凋零。",
      "听歌黄鸟已垂泪，何况枝头啼鹡鸰。"
    ]
  },
  {
    "id": "e647d10f92194bd4dc8714bbe86cc320",
    "title": "寿柳州六山陈封君",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "六山矗作西南柱，主人行吟读书处。",
      "为文雅受罗池法，有子能工天马步。",
      "只今行年六十七，宣发朱颜美无度。",
      "更约它时大药成，笑与群仙弄烟雾。"
    ]
  },
  {
    "id": "e647d10f92194bd4fb355a66c27d1865",
    "title": "双梅歌为方塘张封君赋",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "瑶台仙姝畏姚妒，化作君庭双玉树。",
      "大庾万条看更俗，陇头一阕吹不堕。",
      "张果鲵齿如编银，要与此树争丰神。",
      "飞觞三雅媚残月，摇笔词组开新春。",
      "有子移根奉温室，皎皎冰姿射霜日。",
      "莫言子作书生酸，要与君王调鼎实。"
    ]
  },
  {
    "id": "e647d10f92194bd48b1737eef88934d7",
    "title": "高皇御枪歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "真龙鱼服事假王，当时四海一滁阳。椎锋跳荡无前敌，驰射威神不可当。",
      "猊铠淋漓染战血，蛇矛夭矫盘秋霜。此矛大细凡二柄，用之掣电舒神光。",
      "横驱铁骑扫建业，直拥舟师下武昌。登坛拜帅徐与常，始握中权不自将。",
      "按图一诏制万里，挟棰两儿鞭八荒。羽书络绎报宣捷，虎殿委蛇进讲章。",
      "干戈倒载三十祀，礼乐明备同轩皇。玉几亲凭诲孙子，艰难往事毋轻忘。",
      "蟠螭小架二矛立，俨置五凤楼中央。和弓垂矢俱辟易，禹谟舜典同辉煌。",
      "马上得之马上治，陋哉汉主胡弗详。平城七日脱馁鬼，犹向沛儿骄故乡。",
      "呜呼，何必猛士守四方。"
    ]
  },
  {
    "id": "e647d10f92194bd46a6798aa1ae7554c",
    "title": "为王大宗伯题文笔峰",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "五指冠国琛，一笔帜文苑。矫矫中书君，不产中山产琼管。",
      "黑云堆墨醮峰端，横写南天万行满。东亭且莫梦如椽，丹纸黄麻好细传。",
      "更闻欲续司空志，大费君王侧理笺。"
    ]
  },
  {
    "id": "e647d10f92194bd4c7c1250e4d614cfb",
    "title": "金陵遇中贵人结好甚深于余归追送栖霞浃日夕乃别感而赋此",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "十载供奉皇青春，颦笑謦欬若一身。",
      "御马骑从内殿出，常饭饱饫天厨珍。",
      "覆水翻知不收好，回首同侪竟谁保。",
      "不辞肝胆倾向人，自拊头颅叹将老。",
      "偶然意气怜秃翁，杯酒翻澜萧寺中。",
      "天与清闲莫轻掷，且踏紫陌收残红。"
    ]
  },
  {
    "id": "e647d10f92194bd425e3dbba13d46d93",
    "title": "长歌赠别朱大夫",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "朱大夫，颜亦朱，碧瞳宣发微髭须。皎然玉立金陵衢，少年意气龙可屠。",
      "局蹐且当辕下驹，三为岩邑吏道舒。小转亦握专城符，台抨误及当下除。",
      "立散五马归乡闾，新诗一卷酒一壶。杖头百钱从有无，蜡屐踏遍春蘼芜。",
      "醉眼且拊双明珠，大者光烛牛女墟。秦庭好易十五都，今汝不乐何为乎。",
      "朱大夫，我能写汝抑塞垒块之豪粗，汝当振我阘飙委顿之衰途。",
      "摄山酒尽未易沽，挥手便别毋踟蹰。朱大夫，此后莫唤王尚书，老夫新衔长五湖。",
      "明年短棹游东吴，弇州糟丘不汝孤。"
    ]
  },
  {
    "id": "e647d10f92194bd4c61a0a7b824750a7",
    "title": "至京口承陈从训相送丹阳道中留赠",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "京口三山产三杰，中有陈生擅三绝。",
      "爱将肝胆输故人，除却图书无长物。",
      "老夫抖擞金陵尘，劳生远送情更真。",
      "报汝弇中自天地，明年共赏糟丘春。"
    ]
  },
  {
    "id": "e647d10f92194bd4f35c3eb85fbb1a71",
    "title": "四歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "季方少我才十龄，事事我觉难为兄。前年卧病辞清卿，我更失足金陵城。",
      "连枝一枯仅一荣，悔不晚耦鹿门耕。呜呼汝今已足垂千秋，鸰原血泪何时收。"
    ]
  },
  {
    "id": "e647d10f92194bd4f35c3eb8e698559a",
    "title": "四歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "吾家群从兄有四，两者是兄两者弟。少者奕奕负奇气，更复温良得吾意。",
      "一倾十斗不辞醉，至竟此酒为身累。呜呼衰年得归亦不恶，谁与衔杯共欢谑。"
    ]
  },
  {
    "id": "e647d10f92194bd4f35c3eb8fa64bb1e",
    "title": "四歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "妹年三十弃我去，不能哭汝哭我父。我今六十仍加五，汝骨恐作虞山土。",
      "柔徽令则可指数，痛无彤管为挥吐。呜呼崦嵫之日不可留，人生寿夭同一丘。"
    ]
  },
  {
    "id": "e647d10f92194bd4f35c3eb87537bce5",
    "title": "四歌",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "我有三雏弟加一，汝更翩翩白眉侄。孝友温文鲜伦匹，鸡骨支床更奇疾。",
      "三十沉沉弃白日，下从龙舒万事毕。呜呼归来庭玉俱峥嵘，忽不见汝心魂惊。"
    ]
  },
  {
    "id": "e647d10f92194bd4bd38e8bcd0b24e1f",
    "title": "上帝之什十四章",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "上帝曰咨，爰揽宏纲。",
      "海内宴然，日月重光。",
      "泗流汤汤，厥源清明，遹发我高皇。",
      "上帝曰咨，祖仁玄德惟身，湛泽惟民。",
      "天之既厌元，则莫我屯。",
      "云龙骧骧，艮索乃降。",
      "笃高皇帝，锡之益益。",
      "用凶德，蚤罹于厄。",
      "亦勤于穑，亦逃于释。",
      "是省是即，靡务不绎。",
      "笃高皇，有晦含章。",
      "迫发厥庆，烈烈元戎。",
      "在濠之阳，骏拔于行。",
      "谋夫孔臧，遂纂大邦。",
      "天之辟隘，维江若带。",
      "惟钟若砺，楼船叇叇。",
      "旭日在铠，抚有江介。",
      "以刘蟊虿，是蒂是刈。",
      "彭蠡浑浑，火波掣云。",
      "旦师陈军，立扫厥氛。",
      "震泽之濆，踯躅惟羵。",
      "王旅于勤，袒缚以奔。",
      "帝省其配，淑人后氏。",
      "夙夜在公，言御言剂。",
      "帝省其辅，曰善长基，如心如股。",
      "曰达遇春，如髀如膂。",
      "达往徂征，驷车彭彭。",
      "庵庐冥冥，如岳不惊。",
      "春也辅行，喑乌迅霆。",
      "飘摇旆旌，目靡衡兵。",
      "玄黄在筐，浆食攸同。",
      "九衢若夷，市不改容。",
      "胡遁于荒，民即其宫。",
      "谁其将者，太傅魏公。",
      "乃下闽粤，乃徂岭服。",
      "田秦巴蜀，滇池羌笮。",
      "庸麇百濮，不宁方来，悉臣悉仆。",
      "元之孙子，厥丽靡纪。",
      "改辫承冠，盘躄其趾。",
      "诗书九有，曷不汪濊。",
      "载俶昆弟，载俶父子。",
      "明明日月，阖辟更始。",
      "于戏高皇，焕肃其制。",
      "济济列辟，大夫三事。",
      "亦既精白，亦既凛畏。",
      "无谪于室，动言及累。",
      "于戏高皇，圣躬聿修。",
      "翼翼小心，以敬迓休。",
      "声色无荒，无畋于游。",
      "无好是卮言，无忽是远犹。",
      "莫崇匪乾，峻功符之。",
      "莫丽匪阳，昭明仪之。",
      "式廓版图，寓宇其家。",
      "光彼黄虞，曷厉是涤除。",
      "唯俭唯恭，皇贲厥谟。"
    ]
  },
  {
    "id": "e647d10f92194bd49141b5a1dc47d114",
    "title": "皇哉之什十一章",
    "authorName": "王世贞",
    "authorId": "e647d10f92194bd4e60e81c4bcb41ccd",
    "dynasty": "明",
    "content": [
      "奕奕国枋，累累如冈。",
      "九有茂明，郁积融昌。",
      "帝念蒸氓，以笃孝皇。",
      "孝皇皇哉。",
      "皇统俶纂，时于婴冠。",
      "默黜千嗜，渊穆有灿。",
      "惟函惟璞，惟琢惟瓒。",
      "孝皇皇哉。",
      "帝曰宰恕，毋即而家。",
      "予蓍蔡是趣，恕拜稽首，对扬休谟。",
      "佛逆为愉，罔言不俞。",
      "斋宫甍甍，皇肃厥容。",
      "爰屏厥明，爰塞厥聪。",
      "上帝居歆，百神类从。",
      "辟雍济济，皇肃厥珥。",
      "爰辟厥听，爰廓厥视。",
      "有来青衿，是则是媚。",
      "惟苑在西，勿剪芜莱。",
      "皇戒于离，哕哕鸾輗，喈喈鹍丝。",
      "皇奉太母，式燕以嬉。",
      "无已太康，遄言旋归。",
      "惟苑在北，勿剪芜棘。",
      "皇戒于逸，宛宛醇䮥，煌煌金镝。",
      "皇奉太庙，式狩以猎。",
      "无已太康，遄言旋息。",
      "峨峨诤冠，有廌其颜。",
      "沈沈讲帷，有鸑其端。",
      "彼美翱翔，既衎且闲。",
      "皇曰有三老，皇曰有司马，皇曰有御史。",
      "爰庇爰启，爰父爰子。",
      "密勿共体，佐予于理。",
      "皇曰司会，女其予治，毋析民之脂。",
      "茹俭服素，是积是资。",
      "亟赐赋租，惠我蒸黎。",
      "皇之既徂落，百辟卿士，爰逮四海。",
      "讴吟思痗，若丧考妣。",
      "爰配覆载，爰配我祖。",
      "令闻不已，为亿世轨。"
    ]
  }
]