[
  {
    "id": "adcfe4db203f19e75d723c60e44281ff",
    "title": "登北楼作",
    "authorName": "马春田",
    "authorId": "adcfe4db203f19e7d1457b72d1457b72",
    "dynasty": "清",
    "content": [
      "宣州治冠陵阳顶，百尺层楼出此巅。",
      "宛水无声流槛外，敬亭如画落檐前。",
      "去天一握宜晴雨，拔地千寻瞰井廛。",
      "为诵玄晖闲坐句，高深旷望似当年。"
    ]
  },
  {
    "id": "adcfe4db203f19e7b31582652a27cb81",
    "title": "送方象三之皖城",
    "authorName": "马春田",
    "authorId": "adcfe4db203f19e7d1457b72d1457b72",
    "dynasty": "清",
    "content": [
      "草草陵阳春夏过，班鱼同沼燕同窝。",
      "青云楼上凭高赋，白雨声中倚醉歌。",
      "壮不如人今我老，请从此别柰君何。",
      "重逢但愿前期在，惜抱斋头会合多。"
    ]
  },
  {
    "id": "adcfe4db203f19e7de09920e52469496",
    "title": "高邮道中",
    "authorName": "马春田",
    "authorId": "adcfe4db203f19e7d1457b72d1457b72",
    "dynasty": "清",
    "content": [
      "四月南风扑面迎，一舟竹篾牵行。",
      "童童远树青如盖，中有连耞打麦声。"
    ]
  },
  {
    "id": "adcfe4db203f19e7e06c0976d56cc165",
    "title": "东浦方伯邀同惜抱游支硎诸胜",
    "authorName": "马春田",
    "authorId": "adcfe4db203f19e7d1457b72d1457b72",
    "dynasty": "清",
    "content": [
      "姑苏眺形胜，西南孕岩壑。",
      "卸帆高攀桥，飞盖赴崖崿。",
      "一登支硎山，不见支公鹤。",
      "千尺雪流泉，琤琮有脉络。",
      "遥指见天平，万笏插碧落。",
      "名贤以地灵，相慕起敬恪。",
      "何处馆娃宫，门外清波阔。",
      "此日经行处，昔年都领略。",
      "山山尽相识，忘疲便行蹻。",
      "暮色已苍然，呼船闻应诺。",
      "夜来欸乃声，行歌未寂寞。",
      "月上听鸡鸣，舟倚穹窿脚。",
      "群峰此最高，杳霭厚盘礴。",
      "道观瞰太湖，清光浸天廓。",
      "邓尉嶪相望，耸翠不示弱。",
      "中途古柏寺，七柏森可愕。",
      "盘桓不能去，龙鸾蛟螭攫。",
      "舍之循山径，夹道纷枝柞。",
      "万峰叩禅关，坐向还元阁。",
      "阁上题咏多，纱笼映帘幕。",
      "法华渔洋山，眉黛镜中作。",
      "湖云缭僧楼，烟水空漠漠。",
      "衣上云能雨，飞向崖下落。",
      "寺后青州茔，具区面杯杓。",
      "近岭一米堆，命名象形谑。",
      "逶迤四五里，香雪梅未萼。",
      "有台踞梅颠，凡夫家园乐。",
      "柰何桑补梅，鄙哉此土著。",
      "云表光福塔，行行逾横彴。",
      "村市野而秀，寺碑字难度。",
      "铜佛祷雨灵，僧言疑未确。",
      "人境苦匆匆，烟霞念宿约。",
      "路从儿店分，船向女湖泊。",
      "回首名胜游，客去山仍昨。",
      "藐予尘埃子，不得名山托。",
      "诗句比图经，他年按图索。"
    ]
  },
  {
    "id": "adcfe4db203f19e76bfd05e7230484d5",
    "title": "访友",
    "authorName": "马春田",
    "authorId": "adcfe4db203f19e7d1457b72d1457b72",
    "dynasty": "清",
    "content": [
      "一介之士有密友，离群索居古所否。",
      "当年亲故叹凋零，只今存者曰某某。",
      "老夫羁客数十年，迢递孤怀向谁剖。",
      "哓音垂羽返旧扉，变尽形容成老叟。",
      "相逢多笑不相识，欲道名称畏出口。",
      "众中杂我衰钝翁，旧雨今雨忘其丑。",
      "巷北城南数往来，花晨月夕频尊酒。",
      "更逢远客赋新归，乍庆乡关忽携手。",
      "此际班荆那肯休，并道维桑宜共守。",
      "岂真湖海少交游，不及晖堪同井亩。",
      "莫厌造请叩门哗，隔面须知嗟已久。"
    ]
  },
  {
    "id": "adcfe4db203f19e7247d9f5063b2399d",
    "title": "亲旧中年逾八十者王谨斋张菉园姚惜抱已八十者仆与光漱六作五老歌",
    "authorName": "马春田",
    "authorId": "adcfe4db203f19e7d1457b72d1457b72",
    "dynasty": "清",
    "content": [
      "谨斋地上飞行仙，往来滇南东西川。",
      "薄宦归来清俸钱，一童一屐摇长鞭。",
      "今朝跳上过江船，菉园当时美少年。",
      "方瞳碧眼窥残编，耳聋那知尘俗喧。",
      "饮酒食肉夜安眠，左右就养后昆贤。",
      "惜抱清显天下传，翰墨文章谁比肩。",
      "钟山之旁砚为田，欲归不归岂流连。",
      "名家旧物惟青毡，雨耕虚度殊索然。",
      "不材散木徒迁延，旧游空忆歌舞筵。",
      "冷吟细响如秋蝉，愿诣帝所闻钧天。",
      "漱六一第四十年，谁能置之冠盖前。",
      "第力垂竭神明全，倔强不杖不受怜。"
    ]
  },
  {
    "id": "adcfe4db203f19e74d0ced021a94bc3a",
    "title": "读黄山谷集",
    "authorName": "马春田",
    "authorId": "adcfe4db203f19e7d1457b72d1457b72",
    "dynasty": "清",
    "content": [
      "山谷老人人俊伟，余事作诗爱谲诡。倔强不若韩退之，苦涩有让樊宗师。",
      "倩盼副笄皆所弃，最喜龋齿堕马髻。歌之则钩辀，绎之则骫骳。",
      "譬如品物中，有味玉山榧。苏黄虽并称，苏宫而黄徵。",
      "谓黄为学杜，黄渠而杜海。封域不妨邾莒邦，何必定与齐晋齿。"
    ]
  },
  {
    "id": "adcfe4db203f19e7fc1b08349c3ab441",
    "title": "惜抱于九月十三日谢世",
    "authorName": "马春田",
    "authorId": "adcfe4db203f19e7d1457b72d1457b72",
    "dynasty": "清",
    "content": [
      "前得报我书，依然文字美。",
      "虽窃心喜之，两端如首鼠。",
      "再生恐再亡，天意不可恃。",
      "历过冬与春，斯为真幸尔。",
      "讵知阅三旬，再病不再起。",
      "虽曰关命数，归迟失所止。",
      "我哭不成声，猿肠寸断矣。",
      "从兹吾道孤，那更爱其死。",
      "但愧不能文，不敢作君诔。"
    ]
  },
  {
    "id": "adcfe4db204dcf4b2ab24fef15c1155f",
    "title": "江口驿夜泊",
    "authorName": "王宗献",
    "authorId": "adcfe4db204dcf4bd1457b72d1457b72",
    "dynasty": "清",
    "content": [
      "系缆寺边洲，闻钟识寺楼。",
      "风声江树夜，雨气客船秋。",
      "古驿花峰矗，山城丽水流。",
      "舟人相向说，南去近交州。"
    ]
  },
  {
    "id": "adcfe4db204dcf4b4d4150ae335699a1",
    "title": "高阳道中",
    "authorName": "王宗献",
    "authorId": "adcfe4db204dcf4bd1457b72d1457b72",
    "dynasty": "清",
    "content": [
      "客思茫茫未有涯，又携春梦上征车。",
      "荒原落日生磷火，平野西风起白沙。",
      "吹入诗情如中酒，投来旅店似归家。",
      "沿城一带寒林影，暝色苍苍集乱鸦。"
    ]
  },
  {
    "id": "adcfe4db20536c1483f8addf4269c882",
    "title": "登雅州城楼",
    "authorName": "段玉裁",
    "authorId": "adcfe4db20536c14c4492cbef0bbac6f",
    "dynasty": "清",
    "content": [
      "雉堞嵯峨矗素雯，登临豪兴百寮分。",
      "滩声不厌喧终古，山色从来媚夕曛。",
      "洛沫异源同赴海，蔡蒙高处独干云。",
      "圣朝声教原无外，偶为筹边誓六军。"
    ]
  },
  {
    "id": "adcfe4db20536c1483f8addfcf604710",
    "title": "登雅州城楼",
    "authorName": "段玉裁",
    "authorId": "adcfe4db20536c14c4492cbef0bbac6f",
    "dynasty": "清",
    "content": [
      "飞越峰高木叶声，从军岁晚不胜情。",
      "但知牧圉勤羁绁，敢道潺湲可濯缨。",
      "落落长松樛堞霓，离离幽草人新晴。",
      "却愁一片城头月，西照关山此夜营。"
    ]
  },
  {
    "id": "adcfe4db205812780db2e8cfe4fd5704",
    "title": "古砚歌",
    "authorName": "张允垂",
    "authorId": "adcfe4db20581278d1457b72d1457b72",
    "dynasty": "清",
    "content": [
      "临安王气黯然歇，金盘玉碗嗟沉没。",
      "独有洞天一片珍，搜剔云根琢诗骨。",
      "彭蠡之水康郎山，奇人往往生其间。",
      "奉常律吕群议辟，苕霅栖迟一第艰。",
      "吹箫度曲亦何有，垂虹亭畔空回首。",
      "谁识当时制作材，赏心惟数武夷叟。",
      "西马塍边墓草荒，我曾酾酒吊斜阳。",
      "小朝廷祗苟活耳，如公那许来回翔。",
      "摩挲斯砚增叹息，杨范楼辛虚左席。",
      "假若携持上玉堂，也应视草辉鸾掖。",
      "寂寞人间六百春，宣和博古早成尘。",
      "武康山石永不灭，墨花点点同坚珉。"
    ]
  },
  {
    "id": "adcfe4db2058127842c3a0e3185fc926",
    "title": "梁芷林方伯仿禹鸿胪卜居图",
    "authorName": "张允垂",
    "authorId": "adcfe4db20581278d1457b72d1457b72",
    "dynasty": "清",
    "content": [
      "江南烟雨春波绿，琅玕万个鸣寒玉。",
      "水边篱落三两家，幽居往往成空谷。",
      "那识此身落画图，喜公宦迹来三吴。",
      "斯文雄奇扶大雅，余韵潇洒摹鸿胪。",
      "韩苏当年富述作，摅怀各有归田约。",
      "纵教勋业炳丹青，肯以簪裾凭束缚。",
      "溯昔曾陪豹尾班，征鞍共跨恣盘桓。",
      "天风吹公上绝顶，忆我诗句渺云端。",
      "披图恍惬渔樵趣，即今容我溪山住。",
      "凌烟画就卸朝衫，武彝九曲深林处。"
    ]
  },
  {
    "id": "adcfe4db205c38ca72d6bf2ff32766b3",
    "title": "阴平晓发",
    "authorName": "洪昌燕",
    "authorId": "adcfe4db205c38cad1457b72d1457b72",
    "dynasty": "清",
    "content": [
      "又上长途去，行行趁马蹄。",
      "人将残梦远，天入大荒低。",
      "皓月澹将堕，黄尘浓欲迷。",
      "缅怀袁太傅，旧治觅碑题。"
    ]
  },
  {
    "id": "adcfe4db205c38cad31a76b631e57a54",
    "title": "发芦沟桥",
    "authorName": "洪昌燕",
    "authorId": "adcfe4db205c38cad1457b72d1457b72",
    "dynasty": "清",
    "content": [
      "咫尺皇畿近，关门势壮哉。",
      "河流从北绕，山色自西来。",
      "寰宇遵涂共，轺车发轫才。",
      "良乡今夕宿，星斗望中台。"
    ]
  },
  {
    "id": "adcfe4db20838b33d8436e352dd6d05c",
    "title": "梦游天台",
    "authorName": "神一",
    "authorId": "adcfe4db20838b33d1457b72d1457b72",
    "dynasty": "清",
    "content": [
      "石梁飞度接花茵，殿阁经行觌胜因。",
      "香气入衣初不触，钟声到耳迥无尘。",
      "木童石女宾中主，翠竹黄花觉后身。",
      "忆旧临风三叹息，碧潭明月影磷磷。"
    ]
  },
  {
    "id": "adcfe4db20838b33da5c94e4c3221d79",
    "title": "二月雨雪同静维招南楼至曹溪忽得疁城家信即事感怀兼寄再生",
    "authorName": "神一",
    "authorId": "adcfe4db20838b33d1457b72d1457b72",
    "dynasty": "清",
    "content": [
      "尺素频传慰草莱，榭亭非复旧池台。",
      "彤云未许蛟龙奋，琪树宁辞鸾鹤来。",
      "黄竹歌声遥仿佛，玉壶风色好徘徊。",
      "落梅深处无人到，脉脉心期更几回。"
    ]
  },
  {
    "id": "adcfe4db20838b33d9624792f436bebb",
    "title": "忆王庵旧游寄再生",
    "authorName": "神一",
    "authorId": "adcfe4db20838b33d1457b72d1457b72",
    "dynasty": "清",
    "content": [
      "人生聚散本浮沤，回首苍茫感昔游。",
      "晓露未收花力重，午阴欲定鸟声幽。",
      "闻香小坐忘尘世，步月清言扫旧愁。",
      "梅影横斜应似画，残英满地有谁收。"
    ]
  },
  {
    "id": "adcfe4db20838b33e90b06a0f39d3b23",
    "title": "闺思",
    "authorName": "神一",
    "authorId": "adcfe4db20838b33d1457b72d1457b72",
    "dynasty": "清",
    "content": [
      "碧天明月影迟迟，翠袖轻寒香露滋。",
      "海内风尘劳客梦，江东罗绮擅文辞。",
      "频惊桂棹回前渚，时整花钿立小墀。",
      "子夜明镫犹未寝，鱼笺珍玩感婚诗。"
    ]
  },
  {
    "id": "adcfe4db20838b3334caf439a343455f",
    "title": "六姊孙俨箫没于丁亥家难为赋一诗",
    "authorName": "神一",
    "authorId": "adcfe4db20838b33d1457b72d1457b72",
    "dynasty": "清",
    "content": [
      "忆昔于归纨绮丛，郎家声誉擅江东。",
      "肃雍自叶房中乐，散朗仍归林下风。",
      "日暖画楼彤管丽，春深珠箔麝兰通。",
      "彩云散后空凭吊，野哭荒郊恨几重。"
    ]
  },
  {
    "id": "adcfe4db20838b33283c097518b932a1",
    "title": "重过横云山怀静维",
    "authorName": "神一",
    "authorId": "adcfe4db20838b33d1457b72d1457b72",
    "dynasty": "清",
    "content": [
      "翠竹丹崖倚碧流，轻桡重拨意悠悠。",
      "山灵未许同招隐，画栋飞云锁上头。"
    ]
  },
  {
    "id": "adcfe4db20838b339d91dcbdc826011e",
    "title": "悼亡",
    "authorName": "神一",
    "authorId": "adcfe4db20838b33d1457b72d1457b72",
    "dynasty": "清",
    "content": [
      "萧萧鉴玄夜，幽室生微凉。",
      "眷言念君子，沈痛迫中肠。",
      "音徽日以杳，翰墨犹芬芳。",
      "灵帷空萧条，斋奠直荒唐。",
      "举声百忧集，泣涕不成章。"
    ]
  },
  {
    "id": "adcfe4db2085e4c4207e2e9c59e76d9d",
    "title": "吊彭娥",
    "authorName": "智圆",
    "authorId": "adcfe4db2085e4c4d1457b72d1457b72",
    "dynasty": "清",
    "content": [
      "匹妇得成名，寒门志甚贞。",
      "乳雏怜燕羽，逐妇恶鸠声。",
      "智以穷愁短，身因激烈轻。",
      "寸肤如可鬻，泾渭不分明。"
    ]
  },
  {
    "id": "adcfe4db2085e4c4cb32e327f3e5eb57",
    "title": "次韵题明妃图",
    "authorName": "智圆",
    "authorId": "adcfe4db2085e4c4d1457b72d1457b72",
    "dynasty": "清",
    "content": [
      "遥辞汉殿泪痕稠，沙漠凄凄雁阵秋。",
      "到此画工忘故我，也惊愁绪锁眉头。"
    ]
  },
  {
    "id": "adcfe4db2085e4c49cfcd46404c94cc1",
    "title": "孙贞媛诗",
    "authorName": "智圆",
    "authorId": "adcfe4db2085e4c4d1457b72d1457b72",
    "dynasty": "清",
    "content": [
      "月皎皎，风潇潇，贞魂跨鹤翔云霄。雾鬓烟鬟人不识，一炷栴檀默与招。",
      "旃檀香远飘如篆，环佩初过廿四桥。桥头有客迎仙驭，相对箕坛夜泬寥。",
      "灵符辄感蕙云女，不比人间花木妖。蕙云秀毓吴淞里，乌衣贵族珥金貂。",
      "父掌铨衡作卿贰，忠心贯日压班僚。明师动地烽烟起，鼙鼓喧阗至正朝。",
      "大厦倾颓燕雀尽，剩有孤雏逐絮飘。孤雏赖妪相奔窜，襁褓呱呱魄荡摇。",
      "避秦难觅桃源渡，且向珠湖拨短桡。漂母祠边侨寄稳，一枝栖息同鹪鹩。",
      "家乡尚隔长淮水，回首燕都路渐遥。世乱初平畴庇倚，羞涩空囊命不聊。",
      "饮檗茹荼总酸楚，凄凉暮暮还朝朝。流光迅速惊驰驶，转眼盈盈羡阿娇。",
      "养就娇娆真可羡，花枝如靥柳如腰。更怜残喘溘然逝，空闺独守心忧焦。",
      "自分门庭久零落，春风无意歌《桃夭》。强暴侵凌畏多露，谁知恶客盗红绡。",
      "掠卖扬州守贞女，向诉无人怨未消。泪凝朱袖凭珊枕，镜掩青楼弃翠翘。",
      "自此繁华竹西路，歌吹从他意气骄。妾心好比琼花冷，誓死泉台志独超。",
      "往事沈沦四百载，精灵未散广陵潮。闻卿已证仙班久，琳宫翠水莹芳标。",
      "愿和湘女弹瑶瑟，不伴秦姬弄碧箫。临坛带泪叙畴昔，松柏宁随众卉雕。",
      "丈夫节概当礌落，烈行偏从巾帼昭。留得表贞诗百首，輶轩伫望采风谣。"
    ]
  },
  {
    "id": "adcfe4db20a0024deec4c51177e0e04c",
    "title": "闻蛩作",
    "authorName": "郭世嵚",
    "authorId": "adcfe4db20a0024dd1457b72d1457b72",
    "dynasty": "清",
    "content": [
      "已觉寒声咽，凄然复诉谁？",
      "一年秋尽后，四壁夜凉时。",
      "街柝当门急，霜钟出寺迟。",
      "吾曹摇落意，微物亦先知。"
    ]
  },
  {
    "id": "adcfe4db20a0024da07554c40f629ea2",
    "title": "宜城谒黄叔度墓",
    "authorName": "郭世嵚",
    "authorId": "adcfe4db20a0024dd1457b72d1457b72",
    "dynasty": "清",
    "content": [
      "朝发丽阳驿，暮抵宜城县。",
      "风沙浩浩来，下马目犹眩。",
      "荒冢何累累，藤萝延以蔓。",
      "县令知好古，墓道表黄宪。",
      "巍巍道傍碑，洵为多士劝。",
      "顾厨与俊及，纷纷皆蒙难。",
      "林宗亦幸免，张俭恃逃窜。",
      "叔度独汪汪，不登党人传。",
      "行藏语颜回，气节振颓汉。",
      "大雅今不作，对此殊留恋。",
      "向夕道路长，愧无溪毛荐。"
    ]
  },
  {
    "id": "adcfe4db20a26494eec367964224c5fe",
    "title": "龙潭道中",
    "authorName": "钱九韶",
    "authorId": "adcfe4db20a26494270edd6990599c8f",
    "dynasty": "清",
    "content": [
      "十里龙潭寺，崎岖路不平。",
      "依林听鸟啭，隔水看云生。",
      "岩屋门相对，山桥板自横。",
      "烟霞随杖履，疑在画中行。"
    ]
  },
  {
    "id": "adcfe4db20a2bbb7a00273020be07aea",
    "title": "同黎弼轩游慈云寺",
    "authorName": "郭仪霄",
    "authorId": "adcfe4db20a2bbb7d1457b72d1457b72",
    "dynasty": "清",
    "content": [
      "野色开青霁，寻芳入翠微。",
      "溪声催碓转，云气薄人飞。",
      "春草牛羊健，阴山笋蕨肥。",
      "上方风景好，吾欲款僧扉。"
    ]
  },
  {
    "id": "adcfe4db20a2bbb7a0027302bc535de8",
    "title": "同黎弼轩游慈云寺",
    "authorName": "郭仪霄",
    "authorId": "adcfe4db20a2bbb7d1457b72d1457b72",
    "dynasty": "清",
    "content": [
      "到门钟韵寂，照座佛镫微。",
      "一犬竹间吠，孤僧云外归。",
      "似吾尘汨面，输汝世忘机。",
      "蜗角成何事，高间野性违。"
    ]
  },
  {
    "id": "adcfe4db20a2bbb7f0153a07daa12753",
    "title": "薄暮",
    "authorName": "郭仪霄",
    "authorId": "adcfe4db20a2bbb7d1457b72d1457b72",
    "dynasty": "清",
    "content": [
      "夜气忽昏潢，江洲入混茫。",
      "远镫归岸渡，明月照渔庄。",
      "沙鹭栖烟定，僧钟过水凉。",
      "苍然人独立，诗思满林塘。"
    ]
  },
  {
    "id": "adcfe4db20a2bbb791a43d3cb3d96a51",
    "title": "迟徐九香不至有寄",
    "authorName": "郭仪霄",
    "authorId": "adcfe4db20a2bbb7d1457b72d1457b72",
    "dynasty": "清",
    "content": [
      "一溪水竹难抛置，昨日光阴不再来。",
      "好句得如新雨至，奇书翻似古人陪。",
      "却虞春色堂堂过，要勒名花缓缓开。",
      "独倚池亭望云树，徐陵何处怅徘徊。"
    ]
  },
  {
    "id": "adcfe4db20a2bbb7820fc9609c3c349c",
    "title": "寄怀南中兄弟",
    "authorName": "郭仪霄",
    "authorId": "adcfe4db20a2bbb7d1457b72d1457b72",
    "dynasty": "清",
    "content": [
      "轮铁天街逐软尘，一官清冷自精神。",
      "人多喜气偏难老，家有书声未碍贫。",
      "雪爪寒分云外雁，梅花瘦共客边春。",
      "名场溷我终成累，输汝林泉洒宕身。"
    ]
  },
  {
    "id": "adcfe4db20a2bbb7d1229ff9ced35bc7",
    "title": "钓鱼词",
    "authorName": "郭仪霄",
    "authorId": "adcfe4db20a2bbb7d1457b72d1457b72",
    "dynasty": "清",
    "content": [
      "垂竿入烟水，笠钓青苔矶。",
      "水清鱼可数，潜跃皆天机。",
      "香饵忽在此，来去任汝为。",
      "白小连头来，浮沉掷我丝。",
      "岂必任汝逞，念汝太卑微。",
      "大鱼摆尾过，似有垂涎思。",
      "不念傥来物，趋之甘如饴。",
      "竿丝忽以动，尾鬣扬髵髵。",
      "初嗜亦云美，既吞方觉危。",
      "欲吐势已晚，钩距衔厥腮。",
      "磨刀鱼眼红，自分供脯麋。",
      "谁识大鱼苦，但见白小嬉。",
      "大鱼怨白小，胎祸诚汝基。",
      "白小悠然笑，汝言诚乃奇。",
      "汝腹亦已饱，涵淹恣膏脂。",
      "既不化龙去，徒令窥汝肥。",
      "又不选深潭，乃为香饵迷。",
      "谓今告众鱼，贪者自亡躯。"
    ]
  },
  {
    "id": "adcfe4db20a2bbb77208043a15cf9e6f",
    "title": "陪张鹤舫师吴白厂学博云龙桥玩月",
    "authorName": "郭仪霄",
    "authorId": "adcfe4db20a2bbb7d1457b72d1457b72",
    "dynasty": "清",
    "content": [
      "滟滟明月光，幽幽风露夕。",
      "江火侵寒芒，林阴筛碎黑。",
      "沙滩更奇绝，石濑相抟激。",
      "蟾吐逐虬攫，下上金波掷。",
      "一个水晶盘，散作千圭璧。",
      "掬手嗽其华，荡胸生虚白。",
      "薄袂渐欲冷，清景别可惜。",
      "长啸一声秋，飞鸿远天碧。"
    ]
  },
  {
    "id": "adcfe4db20a2bbb7cc8238c4b2de9aa4",
    "title": "连小瀛参军招同陈大园学博消夏出示所藏魏伯子蔡白采所画雪梅山水长卷及宋元以来各名家墨迹画册诗以赠之",
    "authorName": "郭仪霄",
    "authorId": "adcfe4db20a2bbb7d1457b72d1457b72",
    "dynasty": "清",
    "content": [
      "火云四射天宇红，祝融衙衙鞭赤龙。幽篁枯坐不敢出，折柬忽到信天翁。",
      "草堂热客无人过，袁安六月能高卧。朝来邀我作冻饮，入室耿耿寒芒射。",
      "山人掷笔散琼屑，万岫皑皑生眼缬。玉龙偃蹇银虬乱，坐忘曦轮蒸暑热。",
      "压屋顽云不肯消，粟肌斗觉寒萧骚。冷斋高挂太古雪，惟见梅花开寂寥。",
      "饮君酒，读君画，三朝宝翰郁精奇，与子盘礴消长夏。",
      "世上富儿爱水田，千金掠买何连连。画中山水人不要，往往剥蠹消云烟。",
      "怪君爱画如爱酒，万壑千岩落君手。却防笑煞痴虎头，妙画登仙古来有。",
      "卓鉴眉公辨赝讹，君家墨宝何其嘉。归来云壑满肺腑，眼前突兀青山多。"
    ]
  },
  {
    "id": "adcfe4db20a2bbb73b449de7bde57d5e",
    "title": "游普照寺怀古效山谷体",
    "authorName": "郭仪霄",
    "authorId": "adcfe4db20a2bbb7d1457b72d1457b72",
    "dynasty": "清",
    "content": [
      "普照寺前尘不嚣，将军舍宅开堂坳。丛林郁郁青天高，公权健笔碑亭牢。",
      "当年寺富佛亦豪，上方钟鼓无暮朝。撞檐铁马声喧呶，媚佛求福纷牛毛。",
      "劫灰飞荡山寂寥，鹿女踯躅狙公号。阴房圯树生木妖，佛火无光山鬼骄。",
      "世尊潦倒沙弥逃，莲花高座长蓬蒿。腹脐剥落鼪鼯巢，霜零露渍风萧骚。",
      "行脚不见僧打包，募化无人输金刀。冷处谁肯纸钱烧，广生宫刹风景饶。",
      "头陀兀秃紫衣飘，士女杂遝相招邀。庄严缨络七宝翘，咫尺对望分壤霄。",
      "空门亦苦炎凉遭，何况人间富贵交。得势失势如风潮，安得龙公白丝袍，迎取钦老诛菅茅。"
    ]
  },
  {
    "id": "adcfe4db20a6e4db81a6f0dcade67eca",
    "title": "下滩",
    "authorName": "宋徵舆",
    "authorId": "adcfe4db20a6e4dbf60bb6bb158fc2dd",
    "dynasty": "清",
    "content": [
      "孤舟泻石滩，双桨下云端。",
      "浪涌分花路，涛惊溅雪寒。",
      "乱山皆曲向，飞渡怯回看。",
      "千里无诸国，天南自郁盘。"
    ]
  },
  {
    "id": "adcfe4db20a6e4dbfe635306f17d7b39",
    "title": "古意",
    "authorName": "宋徵舆",
    "authorId": "adcfe4db20a6e4dbf60bb6bb158fc2dd",
    "dynasty": "清",
    "content": [
      "碧玉堂西红粉楼，长安归思忆凉州。",
      "咸阳桥上三年别，回乐峰前万里愁。",
      "秦地烟花明月夜，汉家关塞白榆秋。",
      "梦魂欲识金微路，应逐交河水北流。"
    ]
  },
  {
    "id": "adcfe4db20a6e4db37c8964b0918cf70",
    "title": "长信草",
    "authorName": "宋徵舆",
    "authorId": "adcfe4db20a6e4dbf60bb6bb158fc2dd",
    "dynasty": "清",
    "content": [
      "青青长信草，无意学逢迎。",
      "不厌凄凉地，春来还自生。"
    ]
  },
  {
    "id": "adcfe4db20a6e4db5e4093b00cfd7730",
    "title": "参军行",
    "authorName": "宋徵舆",
    "authorId": "adcfe4db20a6e4dbf60bb6bb158fc2dd",
    "dynasty": "清",
    "content": [
      "檀州军败泲南陷，铁骑西山逼云栈。九门辛苦坐公卿，按兵不动有高监。",
      "玉堂美人何不平，上书北阙苦论兵。参军新命一朝下，单骑夜出长安城。",
      "是时主将卢司马，独将西兵兵力寡。不教国士死黄沙，别遣参军向城下。",
      "参军不行司马嗔，参军既行司马陈。北向再拜谢至尊，曰臣象升死国恩。",
      "鼓声阗阗军出垒，司马一呼创者起。三万边儿夜合围，孤军虽胜终斗死。",
      "朝廷颇轻死事功，翻疑讼疏多雷同。司马精爽久寂寞，参军一官成转蓬。",
      "呜呼国家赏罚未可测，归耕匡庐隐亦得。"
    ]
  },
  {
    "id": "adcfe4db20a6e4db1356aebe1254c711",
    "title": "襄阳曲",
    "authorName": "宋徵舆",
    "authorId": "adcfe4db20a6e4dbf60bb6bb158fc2dd",
    "dynasty": "清",
    "content": [
      "襄阳二月花艳时，城头高曳五丈旗。",
      "东风一夜动笳鼓，夹城传呼丞相归。",
      "红缨金甲光照日，霜刀乱挥贼争出。",
      "仓卒谁辨非官军，满城鼎沸嗟何及。",
      "岘山日落黑云重，大堤女儿哭相送。",
      "襄王宫殿野火烧，何人更起猎云梦。"
    ]
  },
  {
    "id": "adcfe4db20a6e4db1de541481b58e3c7",
    "title": "赠张燕客",
    "authorName": "宋徵舆",
    "authorId": "adcfe4db20a6e4dbf60bb6bb158fc2dd",
    "dynasty": "清",
    "content": [
      "我来勾践国，结交张公子。华灯夜相迎，痛饮从此始。",
      "三尺罗袖红，一尺虬髯紫。紫髯飘飘拂予肩，自言畴昔称少年。",
      "西走咸阳北走燕，终南太行相接连。此乡索寞少奇士，风沙万里心茫然。",
      "以兹感叹归故乡，黄河千尺流汤汤。河堤蓄水出平地，决之可以沈大梁。",
      "黄龙青雀未可测，果然今日成怀襄。酒酣对伎重岸帻，重道当年解音律。",
      "琵琶弦索谁第一，武宗供奉查八十。万历季年范昆白，雷轰铁拨今有谁。",
      "练川陆曜称杰出，闻君此论多嵚崎。河转星稀未忍归，归来落月屋梁西。",
      "卧龙山上乌乱啼。"
    ]
  },
  {
    "id": "adcfe4db20aec66ef657d11acb497e5a",
    "title": "秋晚",
    "authorName": "张昊",
    "authorId": "adcfe4db20aec66ed1457b72d1457b72",
    "dynasty": "清",
    "content": [
      "极目危楼上，天涯晚望中。",
      "云凭荒野阔，日落大江空。",
      "露冷蛩初响，风寒叶正红。",
      "兴来无俗虑，明月在疏桐。"
    ]
  },
  {
    "id": "adcfe4db20aec66e9433628e06e77b77",
    "title": "观潮",
    "authorName": "张昊",
    "authorId": "adcfe4db20aec66ed1457b72d1457b72",
    "dynasty": "清",
    "content": [
      "风急秋江晚，潮声落照前。",
      "远疑千练白，高并一山悬。",
      "孝感曹娥志，忠留伍相贤。",
      "千秋遗恨在，故令怒涛传。"
    ]
  },
  {
    "id": "adcfe4db20be3f3ccedfed06cd07e17a",
    "title": "西溪小筑",
    "authorName": "柯耸",
    "authorId": "adcfe4db20be3f3cd1457b72d1457b72",
    "dynasty": "清",
    "content": [
      "卜居西郭半村中，几曲清溪一棹通。",
      "度壑钟声萧寺外，穿林塔影小楼东。",
      "树因初植偏宜雨，竹自新移却畏风。",
      "倦起偶来松下坐，农歌处处属年丰。"
    ]
  },
  {
    "id": "adcfe4db20be3f3c84b6c1c728cb6f55",
    "title": "出都留谢台中诸公",
    "authorName": "柯耸",
    "authorId": "adcfe4db20be3f3cd1457b72d1457b72",
    "dynasty": "清",
    "content": [
      "离亭萧瑟动秋风，帐饮青门夕照红。",
      "八月仙槎秋水阔，千家砧杵暮烟空。",
      "河梁惜别存知己，海内论交有数公。",
      "乌鹊南飞浑不定，啼声还似柏台中。"
    ]
  },
  {
    "id": "adcfe4db20beba958ea83eb8b472e1c4",
    "title": "登恒山",
    "authorName": "陶澄",
    "authorId": "adcfe4db20beba95d1457b72d1457b72",
    "dynasty": "清",
    "content": [
      "恒阳地与塞垣通，山脉纡回指大同。",
      "黑雾不消阴涧雪，翠微时下石坛风。",
      "燔柴有制存周典，持节无人出汉宫。",
      "幽缈岳灵何所寄，岿然碑版覆苔红。"
    ]
  },
  {
    "id": "adcfe4db20beba958ea83eb832910bf0",
    "title": "登恒山",
    "authorName": "陶澄",
    "authorId": "adcfe4db20beba95d1457b72d1457b72",
    "dynasty": "清",
    "content": [
      "不尽浮云起北隅，离离城郭望中孤。",
      "荒原白草还今古，战骨青磷半有无。",
      "委伏万山连抱犊，巑岏一道隐飞狐。",
      "凭高莫问探符事，昔日嬴秦亦已徂。"
    ]
  },
  {
    "id": "adcfe4db20beba959fc95375368f3778",
    "title": "游香岩寺",
    "authorName": "陶澄",
    "authorId": "adcfe4db20beba95d1457b72d1457b72",
    "dynasty": "清",
    "content": [
      "取适向林麓，渐闻花气香。",
      "沮洳细路侧，宛转临春阳。",
      "诸峰纷来前，杖策依重冈。",
      "俯视见虎迹，殷忧何能忘。",
      "同怀二三人，为我携酒浆。",
      "念兹最初地，努力风磴长。"
    ]
  },
  {
    "id": "adcfe4db20beba959fc9537555b1ae81",
    "title": "游香岩寺",
    "authorName": "陶澄",
    "authorId": "adcfe4db20beba95d1457b72d1457b72",
    "dynasty": "清",
    "content": [
      "披榛造幽微，转侧信险绝。",
      "天风振衣袂，阴涧依冰雪。",
      "苔生佛堂下，净影映眉睫。",
      "山僧归无期，晨夕梵呗缺。",
      "吁嗟末法法，象教殊未灭。",
      "何人开溟蒙，特具广长舌。"
    ]
  },
  {
    "id": "adcfe4db20beba9549cbe0aa52198d3f",
    "title": "故宫词",
    "authorName": "陶澄",
    "authorId": "adcfe4db20beba95d1457b72d1457b72",
    "dynasty": "清",
    "content": [
      "慈宁宫禁老莓苔，元日惊传法从来。",
      "上下隔帘遥拜毕，六龙飞辂一时回。"
    ]
  },
  {
    "id": "adcfe4db20beba95f9459393e8cc332c",
    "title": "泛舟经岳阳长沙",
    "authorName": "陶澄",
    "authorId": "adcfe4db20beba95d1457b72d1457b72",
    "dynasty": "清",
    "content": [
      "春江北流日西匿，系景割波留不得。",
      "道傍赤岸今为墟，霸业何人更相忆。",
      "昨宵急雨来自东，巴陵远树烟空蒙。",
      "湘娥染黛几千岁，朝暮只临明镜中。",
      "柳生井边没芳草，依然昔日相逢道。",
      "音沉响逝天茫茫，愁见白波吹浩溔。",
      "船旗不定南风旋，寂寞一声闻杜鹃。"
    ]
  },
  {
    "id": "adcfe4db20beba95f945939316cb6291",
    "title": "泛舟经岳阳长沙",
    "authorName": "陶澄",
    "authorId": "adcfe4db20beba95d1457b72d1457b72",
    "dynasty": "清",
    "content": [
      "黄芦岸侧黄陵下，雨湿天低水交泻。",
      "灵旗暗逐往来风，人间那识苍梧野。",
      "倾心奉君无二心，抚弦断绝悲人琴。",
      "相望不尽泪中血，零落可知湘水深。",
      "湘东更有蒙谗客，憔悴千年滞冤魄。"
    ]
  },
  {
    "id": "adcfe4db20beba95f94593939cc327d2",
    "title": "泛舟经岳阳长沙",
    "authorName": "陶澄",
    "authorId": "adcfe4db20beba95d1457b72d1457b72",
    "dynasty": "清",
    "content": [
      "寒星摇摇天上明，回环下应十二城。",
      "洞阳石乳皆云英，有人饵之蹈日行。",
      "日边渊旋城下水，可怜荡景春山是。",
      "岳灵南去千万里，青霞一片飞初起。",
      "旧寺销亡今几年，螺书秘记鸿蒙篇。",
      "阴虫古苔蚀不尽，六丁夜护蛟龙缠。",
      "苍筤谷口云气鲜，此中岁月容高眠。"
    ]
  },
  {
    "id": "adcfe4db20c9b14cc91bc93f348aaf49",
    "title": "中秋坐月有感",
    "authorName": "侯元棐",
    "authorId": "adcfe4db20c9b14cd1457b72d1457b72",
    "dynasty": "清",
    "content": [
      "秋月仍如此，荒村倍可怜。",
      "百年新白发，万事老青毡。",
      "蟋蟀吟何苦，蟾蜍影自圆。",
      "亲情常共酌，牢落一灯前。"
    ]
  },
  {
    "id": "adcfe4db20cd924397d79faa4c699037",
    "title": "陵阳山馆怀紫阶",
    "authorName": "苏佩",
    "authorId": "adcfe4db20cd9243d1457b72d1457b72",
    "dynasty": "清",
    "content": [
      "间云懒得向高飞，万里青天一鹤归。",
      "不饮免教人共醉，无言愁与世相违。",
      "江湖结纳多新雨，身世飘零汉落晖。",
      "闻道孙阳还冀北，枥中老马望依依。"
    ]
  },
  {
    "id": "adcfe4db20cd92439f859a35bbb5f05e",
    "title": "雪霁东郊寻梅不得怅然作此",
    "authorName": "苏佩",
    "authorId": "adcfe4db20cd9243d1457b72d1457b72",
    "dynasty": "清",
    "content": [
      "溪岸风力尖，吹面如刀割。",
      "探梅不知寒，犯晓去踏雪。",
      "昨梦梅花开，高枝我攀折。",
      "娟娟林下人，缟袂拂烟月。",
      "经过村复村，而无一树发。",
      "独立斜阳间，相思愁欲绝。"
    ]
  },
  {
    "id": "adcfe4db20cd9243fbf60b24b6b690c4",
    "title": "苦旱行",
    "authorName": "苏佩",
    "authorId": "adcfe4db20cd9243d1457b72d1457b72",
    "dynasty": "清",
    "content": [
      "火云赤日蒸虫虫，终朝兀坐红炉中。",
      "煅不熟兮炼不死，头颅铁硬心胆雄。",
      "我欲翻身入水府，援枹椎破龙宫鼓。",
      "蛟鼍无数横空江，胡为不助天公雨。",
      "中田苗槁心忉忉，到处山村勤桔槔。",
      "面皮漆黑背皮脱，朱门谁悯农夫劳。",
      "雩坛纷纷竞禳祀，禁止腥臊私上市。",
      "腐儒穷年咬菜根，官家破戒盘登鲤。",
      "石田未获愁催租，优诏前年曾免逋。",
      "我家有租赦不到，仓箱空乏啼妻孥。",
      "埋头只知守章句，朝不能保遑计暮。",
      "空教经籍填心胸，生涯一样书中蠹。",
      "自古恒心惟士能，凶荒恐与前相仍。",
      "此日沛然甘雨下，此时立看新谷登。",
      "洁白荷花绕水阁，漫召宾僚恣欢乐。",
      "无事当先天下忧，十万苍生命寄托。"
    ]
  },
  {
    "id": "adcfe4db20cf0611f2f9b4246f5774a8",
    "title": "和赵铁筠太守差次即目之作",
    "authorName": "沈丙莹",
    "authorId": "adcfe4db20cf0611d1457b72d1457b72",
    "dynasty": "清",
    "content": [
      "出郭无多路，惊看战垒高。",
      "秋原断烟火，破屋长蓬蒿。",
      "党恶曾鸣镝，同仇更带刀。",
      "负嵎氛尚炽，扫荡仗戎韬。"
    ]
  },
  {
    "id": "adcfe4db20cf0611f2f9b424ca172d49",
    "title": "和赵铁筠太守差次即目之作",
    "authorName": "沈丙莹",
    "authorId": "adcfe4db20cf0611d1457b72d1457b72",
    "dynasty": "清",
    "content": [
      "乱后修文县，苍凉百感增。",
      "儒冠变酋帅，官吏傍残僧。",
      "人面瘦似鹄，鬼磷多无镫。",
      "山城矧已堕，狼虎昼凭陵。"
    ]
  },
  {
    "id": "adcfe4db20cf0611f2f9b424de754085",
    "title": "和赵铁筠太守差次即目之作",
    "authorName": "沈丙莹",
    "authorId": "adcfe4db20cf0611d1457b72d1457b72",
    "dynasty": "清",
    "content": [
      "觅路遗黎返，遥闻赐复恩。",
      "枌榆迷旧径，井灶出颓垣。",
      "雁集嗟无室，乌啼不见村。",
      "饥肠饱新谷，耕者几人存。"
    ]
  },
  {
    "id": "adcfe4db20cf06118358d6aad293509f",
    "title": "春日即事时馆惜薪司胡衕",
    "authorName": "沈丙莹",
    "authorId": "adcfe4db20cf0611d1457b72d1457b72",
    "dynasty": "清",
    "content": [
      "寂静书斋昼掩扉，一帘香篆故依依。",
      "研涵暖日隔窗炙，风卷晴沙穿户飞。",
      "曲巷荒凉春不到，重城深邃客来稀。",
      "花开梓里应嗤我，草长江南人未归。"
    ]
  },
  {
    "id": "adcfe4db20cf06114eb1b867ae1a56d3",
    "title": "宿滑县和壁上韵",
    "authorName": "沈丙莹",
    "authorId": "adcfe4db20cf0611d1457b72d1457b72",
    "dynasty": "清",
    "content": [
      "三九严寒苦忆家，轮蹄已瘁客程赊。",
      "荒村遍是三毛饭，淡水艰于七品茶。",
      "漫说燕台搜骏骨，剧思乡树著梅花。",
      "白云深处频回首，亲舍迢遥霅水涯。"
    ]
  },
  {
    "id": "adcfe4db20cf0611bde50df830b7aeeb",
    "title": "唐太宗哀忠墓",
    "authorName": "沈丙莹",
    "authorId": "adcfe4db20cf0611d1457b72d1457b72",
    "dynasty": "清",
    "content": [
      "杨花开后李花开，依样征东万马来。",
      "黩武不愁新鬼哭，瘗骸空替古人哀。",
      "禅关已改褒忠额，宫掖犹闻敢谏才。",
      "争似富民颁汉爵，暮年温诏动轮台。"
    ]
  },
  {
    "id": "adcfe4db20cf0611eade784d0b830858",
    "title": "内庄吊王中丞三善",
    "authorName": "沈丙莹",
    "authorId": "adcfe4db20cf0611d1457b72d1457b72",
    "dynasty": "清",
    "content": [
      "重围亲解贵阳城，手剪蛮奴十万兵。",
      "虎子不擒空入穴，豹皮虽死尚留名。",
      "降人轻信悲文伟，烈士无援恨进明。",
      "一卷黔书论成败，平反苛论仗邹生。"
    ]
  },
  {
    "id": "adcfe4db20cf0611723b09a26aa899a3",
    "title": "苦寒吟和周岷帆学博",
    "authorName": "沈丙莹",
    "authorId": "adcfe4db20cf0611d1457b72d1457b72",
    "dynasty": "清",
    "content": [
      "有客有客蟭螟巢，各持一笔暮复朝。朔风怒号骤凛冽，砚冰高凸硬于铁。",
      "捉笔在手指将裂，榾柮欲煨炉不然。柝声敲断人未眠。",
      "凉月窥窗镇相逼，袖手相对心悁悁。忽忆豪华朱邸擅，醉酒羔羊正开宴。",
      "又忆街头卖饼翁，萧条裋褐风霜中。世事不齐殊悲欢。",
      "书生之寒犹非寒，敝裘在身谁云单。冁然一笑共拊手，陡觉暖气融融生户牖。"
    ]
  },
  {
    "id": "adcfe4db20cf06114ca7eaa2d2716103",
    "title": "除夕小亭招饮座上举贾浪仙祭诗事",
    "authorName": "沈丙莹",
    "authorId": "adcfe4db20cf0611d1457b72d1457b72",
    "dynasty": "清",
    "content": [
      "小亭主人才高翔，秋来健笔摇岳阳。",
      "鹭堠乌亭足吟兴，归来示我诗满囊。",
      "满囊诗句满座客，高筑词坛作除夕。",
      "有怀岛佛撚吟髭，年年设祭陈新诗。",
      "韵事艳传许相效，莫辞共引琉璃卮。",
      "我愧粗官走尘土，不学浪仙作诗苦。",
      "穷年底事劳精神，欲饮茫然何所补。"
    ]
  },
  {
    "id": "adcfe4db20cf06118eb76c9877ddd943",
    "title": "途次见锄田者感赋",
    "authorName": "沈丙莹",
    "authorId": "adcfe4db20cf0611d1457b72d1457b72",
    "dynasty": "清",
    "content": [
      "圣道济天下，鲰生讵办此。",
      "聿受孔子戒，遂学孔子仕。",
      "行义齐险夷，受任无远迩。",
      "辙环不到秦，我行万里许。",
      "未晓上征鞍，既昏犹未止。",
      "出都阅旬余，计程乃方始。",
      "愧彼锄田人，一生守桑梓。",
      "中有沮与溺，应笑栖皇子。"
    ]
  },
  {
    "id": "adcfe4db20cf06115f5a28234107268c",
    "title": "龙硐背",
    "authorName": "沈丙莹",
    "authorId": "adcfe4db20cf0611d1457b72d1457b72",
    "dynasty": "清",
    "content": [
      "筹笔驿西流滔滔，溪声漰湃飞涛。一山横绝水流处，翠屏矗立千尺高。",
      "水流不可遏，山高不可越。岩下一窍通，泻若桶底脱。",
      "我疑洪水泛滥时，此间浩瀚无高卑。西羌来禹禹曰咨，咨尔庚辰其平治。",
      "檄下龙宫神力施，龙受敕召不敢诿。穴山泄水水乃退。",
      "然后峻者为崖巅，平者为原田。高高下下位置罔攸愆，我来舒啸龙硐背，骊龙骊龙且勿睡。",
      "欲问澹灾旧时事，骊龙贪睡不闻声，但闻硐底流水鸣瑽琤。"
    ]
  },
  {
    "id": "adcfe4db20cf061149ca60b76a3e0fab",
    "title": "白泥差次见比户皆食蒿喟然作采蒿行寄戴商山观察",
    "authorName": "沈丙莹",
    "authorId": "adcfe4db20cf0611d1457b72d1457b72",
    "dynasty": "清",
    "content": [
      "哀鸣满四墅，四野无稻粱。可怜声嗷嗷，日夜鸣饥肠。",
      "长欃无处觅黄独，中野惟蒿带烟绿。口实乃与角龙争，性命但凭寸茎续。",
      "鹑衣村妇蓬鬓鬖，后者五五前三三。终朝采蒿蒿满篮，携篮归来红日酣。",
      "释之蒸之如荠甘，土锉一饱偕夫男。夫男一饱力可用，踯躅水田秧插种。",
      "青青田中秧，籽粒借官仓。所祝刈获丰，官仓得填偿。",
      "囊有余粟充资粮，蒿兮蒿兮谁尔尝。苦忆年年谷未熟，打稻交官犹未足。"
    ]
  },
  {
    "id": "adcfe4db20cf06119c2433aff29f1eef",
    "title": "九里箐",
    "authorName": "沈丙莹",
    "authorId": "adcfe4db20cf0611d1457b72d1457b72",
    "dynasty": "清",
    "content": [
      "七里雾，莽喷㳬。九里箐，森葱茜。雾多日出消，箐深日不见。",
      "左右峭壁立，仰窥天一线。密树纷排连，丛竹亘千万。",
      "时疑薜荔中，山鬼白日现。我行腊已残，冻冱集飞霰。",
      "玉树交枝柯，银海为之眩。"
    ]
  },
  {
    "id": "adcfe4db20cf06115ca6c5981e5c62cc",
    "title": "奢香驿",
    "authorName": "沈丙莹",
    "authorId": "adcfe4db20cf0611d1457b72d1457b72",
    "dynasty": "清",
    "content": [
      "秦开五尺道，牂牁汉内属。",
      "唐蒙斩令头，星邮远相续。",
      "爨瓒一窃据，千载沦蛮服。",
      "明祖纡远略，鞭棰森都督。",
      "奢香诉君门，九驿为君筑。",
      "遂令龙场路，使节通巴蜀。",
      "缅想经营初，锦袍亲督促。",
      "一曲西溪水，曾照人如玉。",
      "宣慰绪勿延，明社嗟已屋。",
      "惟兹旧驿亭，香名永芬馥。",
      "奢香树边功，良玉拥戎纛。",
      "天生奇女子，争辉二申录。"
    ]
  },
  {
    "id": "adcfe4db20cf06113e04aa81d27d4fce",
    "title": "乾堰塘",
    "authorName": "沈丙莹",
    "authorId": "adcfe4db20cf0611d1457b72d1457b72",
    "dynasty": "清",
    "content": [
      "行行乾堰塘，村墟起山脊。",
      "四府始并设，两郡于兹画。",
      "往时阛阛多，民气今促迫。",
      "虎狼去已远，搏噬尚有迹。",
      "曹家漱芳楼，曾为一宿客。",
      "渺焉不可寻，惟见荒烟白。"
    ]
  },
  {
    "id": "adcfe4db20cf06111d7e9ec330842364",
    "title": "记黔西州桂箐团徐生先任死难事",
    "authorName": "沈丙莹",
    "authorId": "adcfe4db20cf0611d1457b72d1457b72",
    "dynasty": "清",
    "content": [
      "滥泥沟深，壤接鸭池。弓箭结社，桂箐魁奇。孰纠集是，先任徐氏。",
      "新场杀贼，惟桂箐之士。壬戌仲秋，寇犯龚州。爰壁城下，爰肆虔刘，乡各自守。",
      "徐生曰否否，谓乡之于州，犹手足之有首。奈何勿救。",
      "乃召其伍，乃建旗鼓。奋臂一呼，人莫不武。贼骑云屯，孤军无援。",
      "先轸赴斗，乃丧其元。仲叔季弟，东海昆孙，二十二人，歼旃无复存。",
      "呜呼国殇，羞彼戎行。汪童死姬，华殖死姜。勿曰微贱，伊史乘之光。"
    ]
  },
  {
    "id": "adcfe4db20cf06119815f8ac9709207f",
    "title": "云林纪游次孙琴西观察韵",
    "authorName": "沈丙莹",
    "authorId": "adcfe4db20cf0611d1457b72d1457b72",
    "dynasty": "清",
    "content": [
      "朝踏山翠夜湖月，借得行云三只袜。",
      "袜敝可以狮子呼，招邀更赴云林娱。",
      "路入云林尘念绝，世事佛云不可说。",
      "蛮山奔走年复年，西湖一卧宁非缘。",
      "肯以东施比如玉，西子西湖看不足。",
      "亭下泠泠鸣冷泉，入听何必非管弦。",
      "洞访纯阳共一哂，倒出石林垂玉笋。"
    ]
  },
  {
    "id": "adcfe4db20cf06113389b9f5177a981a",
    "title": "同游云林吴和甫少宰诗成即步元韵",
    "authorName": "沈丙莹",
    "authorId": "adcfe4db20cf0611d1457b72d1457b72",
    "dynasty": "清",
    "content": [
      "杨柳满湖堤，掩映篮舆影。",
      "登楼待佳客，纵目林亭迥。",
      "吏部今斗山，萧然驺从屏。",
      "小憩入吾庐，花覆廊茅静。",
      "老眼健论文，活火徐添茗。",
      "胸次无拘孪，有若树脱瘿。",
      "众宾先后至，头衔各清冷。",
      "只有孙子荆，坐啸冠慵整。",
      "人生贵适意，游息趣各领。",
      "遂循菰蒲行，不待山灵请。"
    ]
  },
  {
    "id": "adcfe4db20db0857b41f09d0ce3f97f7",
    "title": "兰溪道中",
    "authorName": "孙蕙",
    "authorId": "adcfe4db20db0857d1457b72d1457b72",
    "dynasty": "清",
    "content": [
      "轻舟摇桂楫，细雨过兰溪。",
      "远寺山支阁，层田水叠梯。",
      "林稀松鼠见，烟暗竹鸡啼。",
      "难倩河阳画，吟诗落日低。"
    ]
  },
  {
    "id": "adcfe4db20db0857d71fc330a433ae84",
    "title": "登千佛山绝顶",
    "authorName": "孙蕙",
    "authorId": "adcfe4db20db0857d1457b72d1457b72",
    "dynasty": "清",
    "content": [
      "淅淅天风响雁群，移尊飞阁未全曛。",
      "僧参破寺疑驯鸟，人到空山似懒云。",
      "晴壑日悬初地静，平林风定午钟分。",
      "思从慧业诸缘减，碧乳香寒石窟闻。"
    ]
  },
  {
    "id": "adcfe4db20db08574ca70bf250740459",
    "title": "登燕子矶",
    "authorName": "孙蕙",
    "authorId": "adcfe4db20db0857d1457b72d1457b72",
    "dynasty": "清",
    "content": [
      "铁锁沉江王气收，萧骚风色暗江楼。",
      "丹枫远岸戎戎市，绿浦寒烟点点鸥。",
      "秋好金陵桃叶渡，风回玉笛木兰舟。",
      "名山输却空王子，梵刹依然枕碧流。"
    ]
  },
  {
    "id": "adcfe4db20db0857334facb5715e8073",
    "title": "金山",
    "authorName": "孙蕙",
    "authorId": "adcfe4db20db0857d1457b72d1457b72",
    "dynasty": "清",
    "content": [
      "水国琳宫蜃气昏，云开金碧射朝暾。",
      "一围树色高连塔，四面江声涌入门。",
      "郭璞墓前增战垒，中泠泉上没潮痕。",
      "凭临不敢舒长啸，恐有蛟龙卧石根。"
    ]
  },
  {
    "id": "adcfe4db20db0857fd4620fa5c81b9bc",
    "title": "虎丘宴集分得微字",
    "authorName": "孙蕙",
    "authorId": "adcfe4db20db0857d1457b72d1457b72",
    "dynasty": "清",
    "content": [
      "偶携蜡屐来吴会，海涌峰头看落晖。",
      "人去故山秋渐老，客逢新月雁初飞。",
      "当筵洞壑留今古，过眼云烟任是非。",
      "良夜坐深金粟影，天香都上酒人衣。"
    ]
  },
  {
    "id": "adcfe4db20db085729663ade2e69830d",
    "title": "于忠肃公祠",
    "authorName": "孙蕙",
    "authorId": "adcfe4db20db0857d1457b72d1457b72",
    "dynasty": "清",
    "content": [
      "出狩天王竟北征，烽烟已逼凤凰城。",
      "有君定国真长策，奇货难居始罢兵。",
      "南内邀功争复辟，西曹枉杀患无名。",
      "最怜一事公遗恨，不使前星羽翼成。"
    ]
  },
  {
    "id": "adcfe4db20db0857c401a2ed3f04426c",
    "title": "登八咏楼",
    "authorName": "孙蕙",
    "authorId": "adcfe4db20db0857d1457b72d1457b72",
    "dynasty": "清",
    "content": [
      "翠屏回合万峰收，婺野星分古缙州。",
      "官廨闲云遗碣在，人琴往迹大江流。",
      "西堂春草年年合，南浦飞鸿字字秋。",
      "苦忆东阳清太守，苔阴满地客登楼。"
    ]
  },
  {
    "id": "adcfe4db20db08574b356afe3737eb2e",
    "title": "闻鼓山绝顶可望海外诸国欲登不果",
    "authorName": "孙蕙",
    "authorId": "adcfe4db20db0857d1457b72d1457b72",
    "dynasty": "清",
    "content": [
      "共说鼓山高出群，半天岚翠昼氤氲。",
      "岛藏诸国晴时见，风卷洪涛静夜闻。",
      "未得肩舆随度鸟，何时蜡屐踏层云。",
      "晦翁亭子空相忆，绝顶松篁望不分。"
    ]
  },
  {
    "id": "adcfe4db20db085717bb144aec4f3cf9",
    "title": "灵宝女郎祠",
    "authorName": "孙蕙",
    "authorId": "adcfe4db20db0857d1457b72d1457b72",
    "dynasty": "清",
    "content": [
      "缥缈仙楼似玉京，苍茫独眺旅人情。",
      "河声入洛三门合，岳色来秦万里明。",
      "望气台空芳草暮，度关人去夕阳横。",
      "孤心别寄登临外，徙倚愁闻二月莺。"
    ]
  },
  {
    "id": "adcfe4db20db085751592863b6fe8ef4",
    "title": "秦川怀古",
    "authorName": "孙蕙",
    "authorId": "adcfe4db20db0857d1457b72d1457b72",
    "dynasty": "清",
    "content": [
      "内史新丰不可求，长陵王气已全收。",
      "千盘鸟道归隆准，百战鸿沟割沐猴。",
      "风雨满天来渭北，麒麟遣冢自南丘。",
      "几经汗马劳诸将，紫塞黄榆起暮愁。"
    ]
  },
  {
    "id": "adcfe4db20db08574145e66c8bba811f",
    "title": "为姜勉中兄弟题谏草楼",
    "authorName": "孙蕙",
    "authorId": "adcfe4db20db0857d1457b72d1457b72",
    "dynasty": "清",
    "content": [
      "杖血曾闻溅汉廷，孤忠旅望海云青。",
      "难回国步逃吴市，易了家缘问敬亭。",
      "失序雁鸿天漠漠，经时薇蕨雨冥冥。",
      "空余十二封章在，梦绕铜驼几涕零。"
    ]
  },
  {
    "id": "adcfe4db20db08574145e66cea1e896e",
    "title": "为姜勉中兄弟题谏草楼",
    "authorName": "孙蕙",
    "authorId": "adcfe4db20db0857d1457b72d1457b72",
    "dynasty": "清",
    "content": [
      "沧海横流付急湍，当年一柱砥狂澜。",
      "吁天抗疏枫宸远，斫地高歌宛水寒。",
      "长忆主恩留北寺，当诛臣罪恋南冠。",
      "不辞党锢人千古，辽鹤归来尚故官。"
    ]
  },
  {
    "id": "adcfe4db20db08571365d49b3e8f2907",
    "title": "舟泊广陵",
    "authorName": "孙蕙",
    "authorId": "adcfe4db20db0857d1457b72d1457b72",
    "dynasty": "清",
    "content": [
      "横塘草碧竹烟凉，树带风乌绕蜀冈。",
      "二十四桥何处问，广陵城下月如霜。"
    ]
  },
  {
    "id": "adcfe4db20db0857a23f1c0cf2a9b8f4",
    "title": "太华绝句",
    "authorName": "孙蕙",
    "authorId": "adcfe4db20db0857d1457b72d1457b72",
    "dynasty": "清",
    "content": [
      "绝顶青冥露掌开，仙人风迹隐楼台。",
      "云间忽敞中原色，俯看黄河一线来。"
    ]
  },
  {
    "id": "adcfe4db20db0857723db0e509320385",
    "title": "舟出瓜洲",
    "authorName": "孙蕙",
    "authorId": "adcfe4db20db0857d1457b72d1457b72",
    "dynasty": "清",
    "content": [
      "一棹晚江静，欲就人烟泊。",
      "鸟边日微茫，眉际金焦落。",
      "初地动疏钟，客心方寂寞。",
      "沙碛长潮痕，竹树攒江阁。",
      "放眼扬子桥，已转瓜洲郭。",
      "安得故人来，孤篷共斟酌。"
    ]
  },
  {
    "id": "adcfe4db20db08574180d28cdeaf8eac",
    "title": "送友人北归",
    "authorName": "孙蕙",
    "authorId": "adcfe4db20db0857d1457b72d1457b72",
    "dynasty": "清",
    "content": [
      "长淮二月风气和，蒙蒙花雾清明过。",
      "南浦春涨送君去，共醉当筵金叵罗。",
      "黄河奔激天吴蹙，白浪如山骇心目。",
      "峒峿山头落照红，轻裘解向河干宿。",
      "野水添杯酒不醇，欲留欲去意逡巡。",
      "桑柘阴阴啼布谷，柴门稚子待归人。"
    ]
  },
  {
    "id": "adcfe4db20db085786b682d3ae542e65",
    "title": "坐灵隐冷泉亭得响字",
    "authorName": "孙蕙",
    "authorId": "adcfe4db20db0857d1457b72d1457b72",
    "dynasty": "清",
    "content": [
      "侵晓纵清眺，爽气生林莽。脱叶映初阳，宿露滴余响。",
      "幽讨策短筇，岩壑恣下上。灵隐瞰湖光，泠然惬心赏。",
      "蘋香散汀沙，鸥泛随兰桨。萧萧枫树林，色夺明霞朗。",
      "支公快同游，玄言共俯仰。人生激电流，能著屐几雨。",
      "岩栖养性灵，衔杯动遐想。何时赋《遂初》，结屋东西瀼。"
    ]
  },
  {
    "id": "adcfe4db20e692153d556ed0dc4ee16b",
    "title": "送友人之山阴",
    "authorName": "曹鉴章",
    "authorId": "adcfe4db20e69215d1457b72d1457b72",
    "dynasty": "清",
    "content": [
      "客路斜阳外，征帆去不停。",
      "过江秋水白，隔岸暮山青。",
      "旅雁霜前落，哀猿月里听。",
      "扁舟探禹穴，几日到兰亭。"
    ]
  },
  {
    "id": "adcfe4db20e69215cfd444d8246deaf1",
    "title": "赠魏交让",
    "authorName": "曹鉴章",
    "authorId": "adcfe4db20e69215d1457b72d1457b72",
    "dynasty": "清",
    "content": [
      "君有鸾凤质，超逸青云中。",
      "高蹈齐彭泽，达识比林宗。",
      "闭户益著书，草玄追遗踪。",
      "雄采振大雅，高音存古风。",
      "况乃崇明德，寥寥谁与同。",
      "层岩松桧林，幽谷兰蕙丛。",
      "根干同山川，弱植难自丰。",
      "我怀景仰志，师资良可通。"
    ]
  },
  {
    "id": "adcfe4db20e69215c6fc2d4e9010c73b",
    "title": "春洲曲",
    "authorName": "曹鉴章",
    "authorId": "adcfe4db20e69215d1457b72d1457b72",
    "dynasty": "清",
    "content": [
      "微波潋滟澄空碧，紫陌春风漾春色。",
      "谁家女儿出浣沙，芳洲惊起双飞翼。",
      "双飞双宿两鸳鸯，戏啄桃花锦浪香。",
      "忽伤荡子无消息，见此踌躇泪沾臆。"
    ]
  },
  {
    "id": "adcfe4db20e6921576dd7efeba0c8a53",
    "title": "杨白花",
    "authorName": "曹鉴章",
    "authorId": "adcfe4db20e69215d1457b72d1457b72",
    "dynasty": "清",
    "content": [
      "杨白花，何不飞来却飞去。江南三月春草芳，杨花飞去落何处。"
    ]
  },
  {
    "id": "adcfe4db20e6921576dd7efeeca9f541",
    "title": "杨白花",
    "authorName": "曹鉴章",
    "authorId": "adcfe4db20e69215d1457b72d1457b72",
    "dynasty": "清",
    "content": [
      "杨花去不归，春风入绛帏。含情不语日初斜，愁杀江边杨白花。"
    ]
  },
  {
    "id": "adcfe4db20e894a5de5aa0c6a8e1a476",
    "title": "吊殉节五妃墓",
    "authorName": "林中桂",
    "authorId": "adcfe4db20e894a5d1457b72d1457b72",
    "dynasty": "清",
    "content": [
      "谁将明祚复延长，六月投缳日色黄。",
      "节凛泉台甘结伴，躯捐海国愿从王。",
      "宫帏永别同埋玉，脂粉宁悲久瘗香。",
      "行过魁山遗冢在，至今犹绕老烟光。"
    ]
  },
  {
    "id": "adcfe4db20ea83d1dbb3590c5850016e",
    "title": "雨夜感怀",
    "authorName": "杨方立",
    "authorId": "adcfe4db20ea83d1d1457b72d1457b72",
    "dynasty": "清",
    "content": [
      "霜林叶落夜阑珊，浊酒孤檠惨不欢。",
      "好友去如归雁急，客情慵比暮镫残。",
      "朔风吹马思前路，细雨欺人作小寒。",
      "二十五弦余旧曲，伤心何处许悲弹。"
    ]
  },
  {
    "id": "adcfe4db20ea83d1ea72a462441c7445",
    "title": "渡吴城寄怀盛水宾昆季",
    "authorName": "杨方立",
    "authorId": "adcfe4db20ea83d1d1457b72d1457b72",
    "dynasty": "清",
    "content": [
      "萧萧落叶点孤舟，彭蠡风涛日夜秋。",
      "细雨欲催双桨去，孤云遥寄一江愁。",
      "虞翻憔悴余奇骨，苏季飘零有敝裘。",
      "传语剑山堂上客，海鸥吾已托悠悠。"
    ]
  },
  {
    "id": "adcfe4db20ea83d1bddfbb3ff0ec6185",
    "title": "后东皋草堂歌为陈学山赋",
    "authorName": "杨方立",
    "authorId": "adcfe4db20ea83d1d1457b72d1457b72",
    "dynasty": "清",
    "content": [
      "蒹葭江水西风急，木叶翻红秋露白。",
      "十幅蒲帆挂断烟，元亭一叩扬雄宅。",
      "主人爱客启柴关，执手褰衣出笑颜。",
      "中馈为开春瓮酒，长筵遥展夕阳山。",
      "山前山后浮云渡，聚散微茫不知处。",
      "停杯忽与话当年，词未能终泪先注。",
      "昔日清明忆太丘，修文砥行先民俦。",
      "名山偃卧高托迹，长松百尺风飕飕。",
      "点缀丘园发幽趣，太湖白石龙门树。",
      "书卷高闲柳谷居，烟霞罨画浯溪路。",
      "三秋明月三春花，窈窕笙歌出绛纱。",
      "高山大有携琴客，曲径时回问字车。",
      "诗瓢酒盏朝还暮，青山止爱高人住。",
      "浔阳江上檄书来，一官抵死催人去。",
      "去年苦调计相思，犹复丁宁话故枝。",
      "彭泽菊花怜尚在，辽阳白鹤竟何归。",
      "惊飙荡海洪涛起，丹山羽折琼华萎。",
      "蛇年鸡梦兆纷纭，悼痛人琴俱已矣。",
      "流风陈迹剩池台，蟠蟀寒吟四壁哀。",
      "旧种杏花余太息，当时燕子尚飞来。",
      "我昔髫年侍文宴，作歌得许窥坛坫。",
      "已羡登龙揖孔融，犹烦倒屣迎王粲。",
      "而今憔悴返江乡，千里红尘老剑霜。",
      "重到山阳寻旧梦，徒瞻画相拜中郎。",
      "主人收泪重剪烛，劝我长歌须再续。",
      "含毫摊纸望苍茫，一片秋声响空谷。",
      "东皋叶落雨霏微，蒿蔚风中孝子悲。",
      "长笺题向庭前树，伴尔慈乌夜夜啼。"
    ]
  },
  {
    "id": "adcfe4db20f45d8df12d275b8c03976b",
    "title": "蒋公岭",
    "authorName": "王以慜",
    "authorId": "adcfe4db20f45d8dd1457b72d1457b72",
    "dynasty": "清",
    "content": [
      "流水东西沙复沙，荒村背郭几人家。",
      "千条翠缕王恭柳，满地黄金张翰花。",
      "故里何人搴杜若，空山无地饭胡麻。",
      "匡君隔岸频招手，彭蠡门前噪晚鸦。"
    ]
  },
  {
    "id": "adcfe4db20f45d8d618db99adf476d9a",
    "title": "游都昌南山",
    "authorName": "王以慜",
    "authorId": "adcfe4db20f45d8dd1457b72d1457b72",
    "dynasty": "清",
    "content": [
      "南郭春光泼酒浓，鄱湖山翠落杯中。",
      "明朝归客扬舲去，梦断桃花一夜风。"
    ]
  },
  {
    "id": "adcfe4db20f45d8d618db99ace987f62",
    "title": "游都昌南山",
    "authorName": "王以慜",
    "authorId": "adcfe4db20f45d8dd1457b72d1457b72",
    "dynasty": "清",
    "content": [
      "貂冠远隔九重门，偶逐渔舟到水村。",
      "羞向山僧话名姓，家居旧是武陵源。"
    ]
  },
  {
    "id": "adcfe4db20fe09dd7685762797cf13a7",
    "title": "野望",
    "authorName": "郭庆藩",
    "authorId": "adcfe4db20fe09ddd1457b72d1457b72",
    "dynasty": "清",
    "content": [
      "幽居一何适，独步倚空林。",
      "远树喧山鹊，方塘拂水禽。",
      "芰荷香送晚，藤蔓老成阴。",
      "云壑藏萧寺，遥闻钟磬音。"
    ]
  },
  {
    "id": "adcfe4db20fe09dd735440d40d066368",
    "title": "将之日本奉别张雨珊司马即送其之山东兼简哲弟冶秋提学",
    "authorName": "郭庆藩",
    "authorId": "adcfe4db20fe09ddd1457b72d1457b72",
    "dynasty": "清",
    "content": [
      "十二年前同里闬，当时风谊友兼师。",
      "抟沙聚散一弹指，斫地歌吟空自奇。",
      "我向沧溟观日出，君归海岱数秋期。",
      "临歧更忆颍滨老，云树苍茫系梦思。"
    ]
  },
  {
    "id": "adcfe4db20fe09ddf3c13ea5d8766e08",
    "title": "新霁",
    "authorName": "郭庆藩",
    "authorId": "adcfe4db20fe09ddd1457b72d1457b72",
    "dynasty": "清",
    "content": [
      "纤云四卷碧天遥，雾散江清冻未消。",
      "万树梅花香似海，因风吹送过溪桥。"
    ]
  },
  {
    "id": "adcfe4db2100e1397236f0f0904c3e57",
    "title": "青石梁",
    "authorName": "庄培因",
    "authorId": "adcfe4db2100e1398725fb77ba1b3eba",
    "dynasty": "清",
    "content": [
      "石梁积空雾，策马穿宿障。",
      "一径迥入幽，两壁俨相向。",
      "攀援穷上跻，彳亍怯下望。",
      "才过登历艰，始觉宇宙旷。",
      "朝霞忽争飞，变幻非一状。",
      "独树缀高岭，残云带连嶂。",
      "即自信多奇，嗒焉效天放。"
    ]
  },
  {
    "id": "adcfe4db2100e139a32031c7bc740546",
    "title": "立秋日效陶徵士体",
    "authorName": "庄培因",
    "authorId": "adcfe4db2100e1398725fb77ba1b3eba",
    "dynasty": "清",
    "content": [
      "孟秋雨初霁，凉飔缘窗虚。",
      "溽暑渐欲阑，始觉夏葛疏。",
      "莎鸡吟砌间，水衣上庭除。",
      "感时意不昧，惜日情所纡。",
      "开轩挹新爽，散帙穷居诸。",
      "晤言一室中，游心太古初。",
      "俯仰浩无虑，密尔以自娱。"
    ]
  },
  {
    "id": "adcfe4db2100e139a32031c735fffd26",
    "title": "立秋日效陶徵士体",
    "authorName": "庄培因",
    "authorId": "adcfe4db2100e1398725fb77ba1b3eba",
    "dynasty": "清",
    "content": [
      "间居屏人事，与世安所乖。",
      "图书盈我前，卓荦平生怀。",
      "寥寥天宇澄，高秋气弥佳。",
      "何以寄真想，远在山水厓。",
      "枯桐聊可挥，澹泊古与偕。",
      "谅非悦耳声，因之素心谐。"
    ]
  },
  {
    "id": "adcfe4db2101ccf449e6cb1dc6090510",
    "title": "和王介艇中丞游园原韵",
    "authorName": "袁世凯",
    "authorId": "adcfe4db2101ccf4d1457b72d1457b72",
    "dynasty": "清",
    "content": [
      "乍赋归来句，林栖旧雨存。",
      "卅年醒尘梦，半亩辟荒园。",
      "雕倦青云路，鱼浮绿水源。",
      "漳洹犹觉浅，何处问江村。"
    ]
  },
  {
    "id": "adcfe4db2101ccf48bd2c8e8dec04e14",
    "title": "怀古",
    "authorName": "袁世凯",
    "authorId": "adcfe4db2101ccf4d1457b72d1457b72",
    "dynasty": "清",
    "content": [
      "我今独上雨花台，万古英雄付劫灰。",
      "谓是孙策破刘处，相传梅锅屯兵来。",
      "大江滚滚向东去，寸心郁郁何时开。",
      "只等毛羽一丰满，飞下九天拯鸿哀。"
    ]
  },
  {
    "id": "adcfe4db2101ccf4c64ed3efeab18e37",
    "title": "咏怀诗",
    "authorName": "袁世凯",
    "authorId": "adcfe4db2101ccf4d1457b72d1457b72",
    "dynasty": "清",
    "content": [
      "人生在世如乱麻，谁为圣贤谁奸邪？",
      "霜雪临头凋蒲柳，风云满地起龙蛇。",
      "治丝乱者一刀斩，所志成时万口夸。",
      "郁郁壮怀无人识，侧身天地长咨嗟。"
    ]
  },
  {
    "id": "adcfe4db2101ccf4c64ed3ef58fcc06d",
    "title": "咏怀诗",
    "authorName": "袁世凯",
    "authorId": "adcfe4db2101ccf4d1457b72d1457b72",
    "dynasty": "清",
    "content": [
      "不爱金钱不爱名，大权在手世人钦。",
      "千古英雄曹孟德，百年毁誉太史公。",
      "风云际会终有日，是非黑白不能明。",
      "长歌咏志登高阁，万里江山眼底横。"
    ]
  },
  {
    "id": "adcfe4db2101ccf4a5eef6c7b152267a",
    "title": "春日饮养寿园",
    "authorName": "袁世凯",
    "authorId": "adcfe4db2101ccf4d1457b72d1457b72",
    "dynasty": "清",
    "content": [
      "背郭园成别有天，盘飧尊酒共群贤。",
      "移山绕岸遮苔径，汲水盈池放钓船。",
      "满院莳花媚风日，十年树木拂云烟。",
      "劝君莫负春光好，带醉楼头抱月眠。"
    ]
  },
  {
    "id": "adcfe4db2101ccf49e32eb22bc0faa20",
    "title": "和子希塾师游园韵",
    "authorName": "袁世凯",
    "authorId": "adcfe4db2101ccf4d1457b72d1457b72",
    "dynasty": "清",
    "content": [
      "老去诗篇手自删，兴来扶病强登山。",
      "一池花雨鱼情乐，满院松风鹤梦闲。",
      "玉宇新词忆天上，春盘乡味采田间。",
      "魏公北第奚堪比，却喜家园早放还。"
    ]
  },
  {
    "id": "adcfe4db2101ccf44abd543f300fea16",
    "title": "清明偕叔兄游养寿园",
    "authorName": "袁世凯",
    "authorId": "adcfe4db2101ccf4d1457b72d1457b72",
    "dynasty": "清",
    "content": [
      "昆季偕游养寿园，清明雪尽草粗蕃。",
      "苍松绕屋添春色，绿柳垂池破钓痕。",
      "画舫疑通桃叶渡，酒家仍在杏花村。",
      "莺歌燕语无心听，笑把埙篪对坐喧。"
    ]
  },
  {
    "id": "adcfe4db2101ccf4379039b116a25395",
    "title": "春雪",
    "authorName": "袁世凯",
    "authorId": "adcfe4db2101ccf4d1457b72d1457b72",
    "dynasty": "清",
    "content": [
      "连天雨雪玉兰开，琼树瑶林掩翠苔。",
      "数点飞鸿迷处所，一行猎马疾归来。",
      "袁安踪迹流风渺，裴度心期忍事灰。",
      "二月春寒花信晚，且随野鹤去寻梅。"
    ]
  },
  {
    "id": "adcfe4db2101ccf40fd51fcc85846e83",
    "title": "次史济道、权静泉〈月下游养寿园联句上容庵师}韵",
    "authorName": "袁世凯",
    "authorId": "adcfe4db2101ccf4d1457b72d1457b72",
    "dynasty": "清",
    "content": [
      "曾来此地作劳人，满目林泉气象新。",
      "墙外太行横若障，门前洹水喜为邻。",
      "风烟万里苍茫绕，波浪千层激荡频。",
      "寄语长安诸旧侣，素衣早浣帝京尘。"
    ]
  },
  {
    "id": "adcfe4db2101ccf41da96d74f16e23a4",
    "title": "次张馨庵都转赋怀见示韵",
    "authorName": "袁世凯",
    "authorId": "adcfe4db2101ccf4d1457b72d1457b72",
    "dynasty": "清",
    "content": [
      "人生难得到仙洲，咫尺桃源任我求。",
      "白首论交思鲍叔，赤松未遇愧留侯。",
      "远天风雨三春老，大地江河几派流。",
      "日暮浮云君莫问，愿闻强饭似初不？"
    ]
  },
  {
    "id": "adcfe4db2101ccf4759d1b291940812a",
    "title": "寄陈筱石制军二首",
    "authorName": "袁世凯",
    "authorId": "adcfe4db2101ccf4d1457b72d1457b72",
    "dynasty": "清",
    "content": [
      "武卫同袍忆十年，光阴变幻若云烟。",
      "敏中早已推留守，彦博真堪代镇边。",
      "笑我驱车循覆辙，愿公决策着先鞭。",
      "传闻凤阁方虚席，那许西湖理钓船。"
    ]
  },
  {
    "id": "adcfe4db2101ccf4759d1b29d8e9e7ad",
    "title": "寄陈筱石制军二首",
    "authorName": "袁世凯",
    "authorId": "adcfe4db2101ccf4d1457b72d1457b72",
    "dynasty": "清",
    "content": [
      "北门锁钥寄良臣，沧海无波万国宾。",
      "湘鄂山川讴未已，幽燕壁垒喜从新。",
      "鸣春一鹗方求侣，点水群蜂漫趁人。",
      "旭日悬空光宇宙，劝君且莫爱鲈莼。"
    ]
  },
  {
    "id": "adcfe4db2101ccf4368b7f11c4efcbfc",
    "title": "忆庚子旧事",
    "authorName": "袁世凯",
    "authorId": "adcfe4db2101ccf4d1457b72d1457b72",
    "dynasty": "清",
    "content": [
      "八方烽举古来无，稚子操刀建远谟。",
      "惭对齐疆披枳棘，还临燕水补桑榆。",
      "奔鲸风起惊魂梦，归马云屯感画图。",
      "海不扬波天地肃，共瞻日月耀康衢。"
    ]
  },
  {
    "id": "adcfe4db2101ccf446c0e29c8c77da6e",
    "title": "自题渔舟写真二首",
    "authorName": "袁世凯",
    "authorId": "adcfe4db2101ccf4d1457b72d1457b72",
    "dynasty": "清",
    "content": [
      "身世萧然百不愁，烟蓑雨笠一渔舟。",
      "钓丝终日牵红蓼，好友同盟只白鸥。",
      "投饵我非关得失，吞钩鱼却有恩仇。",
      "回头多少中原事，老子掀须一笑休。"
    ]
  },
  {
    "id": "adcfe4db2101ccf446c0e29ca3bbe0c9",
    "title": "自题渔舟写真二首",
    "authorName": "袁世凯",
    "authorId": "adcfe4db2101ccf4d1457b72d1457b72",
    "dynasty": "清",
    "content": [
      "百年心事总悠悠，壮志当时苦未酬。",
      "野老胸中负兵甲，钓翁眼底小王侯。",
      "思量天下无磐石，叹息神州变缺瓯。",
      "散发天涯从此去，烟蓑雨笠一渔舟。"
    ]
  },
  {
    "id": "adcfe4db2101ccf418458fc046920dfc",
    "title": "病足",
    "authorName": "袁世凯",
    "authorId": "adcfe4db2101ccf4d1457b72d1457b72",
    "dynasty": "清",
    "content": [
      "采药入名山，愧余非健步。",
      "良医不可求，莫使庸夫误。"
    ]
  },
  {
    "id": "adcfe4db2101ccf418458fc0fbe7898f",
    "title": "病足",
    "authorName": "袁世凯",
    "authorId": "adcfe4db2101ccf4d1457b72d1457b72",
    "dynasty": "清",
    "content": [
      "行人跛而登，曾惹齐宫笑。",
      "扶病乐观鱼，渔翁莫相诮。"
    ]
  },
  {
    "id": "adcfe4db2101ccf404acb24071908b33",
    "title": "雨后游园",
    "authorName": "袁世凯",
    "authorId": "adcfe4db2101ccf4d1457b72d1457b72",
    "dynasty": "清",
    "content": [
      "昨夜听春雨，披蓑踏翠苔。",
      "人来花已谢，借问为谁开？"
    ]
  },
  {
    "id": "adcfe4db2101ccf42cf1b4573953eab8",
    "title": "落花",
    "authorName": "袁世凯",
    "authorId": "adcfe4db2101ccf4d1457b72d1457b72",
    "dynasty": "清",
    "content": [
      "落花窗外舞，疑是雪飞时。",
      "刚欲呼童扫，风来去不知。"
    ]
  },
  {
    "id": "adcfe4db2101ccf487450bcc18472725",
    "title": "晚阴看月",
    "authorName": "袁世凯",
    "authorId": "adcfe4db2101ccf4d1457b72d1457b72",
    "dynasty": "清",
    "content": [
      "棹艇捞明月，逃蟾沉水底。",
      "搔头欲问天，月隐烟云里。"
    ]
  },
  {
    "id": "adcfe4db2101ccf4de8503288951fd55",
    "title": "啸竹精舍",
    "authorName": "袁世凯",
    "authorId": "adcfe4db2101ccf4d1457b72d1457b72",
    "dynasty": "清",
    "content": [
      "烹茶檐下坐，竹影压精庐。",
      "不去窗前草，非关乐读书。"
    ]
  },
  {
    "id": "adcfe4db2101ccf497949ac4fbb8d1e7",
    "title": "登楼",
    "authorName": "袁世凯",
    "authorId": "adcfe4db2101ccf4d1457b72d1457b72",
    "dynasty": "清",
    "content": [
      "楼小能容膝，檐高老树齐。",
      "开轩平北斗，翻觉太行低。"
    ]
  },
  {
    "id": "adcfe4db2101ccf410738f8349e01343",
    "title": "感事",
    "authorName": "袁世凯",
    "authorId": "adcfe4db2101ccf4d1457b72d1457b72",
    "dynasty": "清",
    "content": [
      "眼前龙虎斗不了，杀气直上干云霄。",
      "我欲向天张巨口，一口吞尽胡天骄。"
    ]
  },
  {
    "id": "adcfe4db2101ccf4ca7652b695eacb4d",
    "title": "咏海棠二首",
    "authorName": "袁世凯",
    "authorId": "adcfe4db2101ccf4d1457b72d1457b72",
    "dynasty": "清",
    "content": [
      "海棠带雨湿红妆，乞护重阴昼正长。",
      "蛱蝶不知花欲睡，飞来飞去闹春光。"
    ]
  },
  {
    "id": "adcfe4db2101ccf4ca7652b670a62bb4",
    "title": "咏海棠二首",
    "authorName": "袁世凯",
    "authorId": "adcfe4db2101ccf4d1457b72d1457b72",
    "dynasty": "清",
    "content": [
      "垂丝几树拂池塘，夹岸红云绚夕阳。",
      "番信风来惊睡梦，落花飞向水中央。"
    ]
  },
  {
    "id": "adcfe4db2101ccf4bccecaecf091d054",
    "title": "和景泉塾师游园韵",
    "authorName": "袁世凯",
    "authorId": "adcfe4db2101ccf4d1457b72d1457b72",
    "dynasty": "清",
    "content": [
      "池上吟成一倚栏，老梅晴雪不知寒。",
      "年来了却和羹事，自向山厨捡食单。"
    ]
  },
  {
    "id": "adcfe4db2107806ebe3a64e9d66c26a2",
    "title": "同蒋仲一汪河发郊行见杏花初放期再赏之",
    "authorName": "李㦂",
    "authorId": "adcfe4db2107806ed1457b72d1457b72",
    "dynasty": "清",
    "content": [
      "圃外见红杏，高林气若霞。",
      "朝来一片雨，开到几枝花。",
      "惜此好春色，多于野老家。",
      "偶然看不足，记取路痕斜。"
    ]
  },
  {
    "id": "adcfe4db2107806ef1b31232e0a69756",
    "title": "天门山",
    "authorName": "李㦂",
    "authorId": "adcfe4db2107806ed1457b72d1457b72",
    "dynasty": "清",
    "content": [
      "双峰如凿断，绝壁对崔嵬。",
      "楚蜀千重远，东南一气开。",
      "潮声归海去，帆影出天来。",
      "渺渺烟波际，徒深庾信哀。"
    ]
  },
  {
    "id": "adcfe4db211bbaadd184f75188f6cc1e",
    "title": "东阿道中",
    "authorName": "何世璂",
    "authorId": "adcfe4db211bbaad86d7c8a025e2a30f",
    "dynasty": "清",
    "content": [
      "雉麦剡剡翠欲齐，四围山色傍人低。",
      "花明柳暗前村路，布谷春鸣日正西。"
    ]
  },
  {
    "id": "adcfe4db211bbaad423ea63d0f6f0613",
    "title": "渔洋先生招同门诸子雅集以五月卖松风人间本无价为韵得价字",
    "authorName": "何世璂",
    "authorId": "adcfe4db211bbaad86d7c8a025e2a30f",
    "dynasty": "清",
    "content": [
      "乌起星欲沈，尘飞月当下。",
      "凉飔挽不留，炎气纷相射。",
      "比来奉清言，卜昼仍继夜。",
      "仿佛长松里，万壑秋涛泻。",
      "风生两腋间，萧然不知夏。",
      "吹物岂无心，报琼讵论价。",
      "以此托心期，登仙比羽化。",
      "又如顾长康，佳境得食蔗。",
      "粲然谓热客，腐鼠何足吓。"
    ]
  },
  {
    "id": "adcfe4db212a23410620a85c319056c7",
    "title": "夜话",
    "authorName": "沈琮宝",
    "authorId": "adcfe4db212a2341d1457b72d1457b72",
    "dynasty": "清",
    "content": [
      "竹篱西畔豆棚东，竟夕盘桓兴自同。",
      "为爱清言时娓娓，翻疑夜漏太匆匆。",
      "几人留恋三更后，千古兴亡一席中。",
      "月落参横催曙色，闲谈水乳喜交融。"
    ]
  },
  {
    "id": "adcfe4db212d633f54c27679a86c05ae",
    "title": "登劳山绝顶望海",
    "authorName": "刘源渌",
    "authorId": "adcfe4db212d633fd1457b72d1457b72",
    "dynasty": "清",
    "content": [
      "小驻人间七十秋，沧桑几度不关愁。",
      "到来咫尺蓬瀛路，万里沧波一叶舟。"
    ]
  },
  {
    "id": "adcfe4db213389fa2f816d908f917f4f",
    "title": "哀故九江知府王君应孚",
    "authorName": "王燮",
    "authorId": "adcfe4db213389fad1457b729fdb62f9",
    "dynasty": "清",
    "content": [
      "高唱曾随鹤唳闻，中年壮气得支分。",
      "抱关亭馆宾犹主，当代英雄操与君。",
      "垂老一麾辞魏阙，清声千古落江濆。",
      "太平湖上行吟处，疏木寒蝉向夕曛。"
    ]
  },
  {
    "id": "adcfe4db213389fa167bd5d8b171bda7",
    "title": "高上傅宅海棠敬次原韵",
    "authorName": "王燮",
    "authorId": "adcfe4db213389fad1457b729fdb62f9",
    "dynasty": "清",
    "content": [
      "朝朝辇路迷官柳，无事闲居羡犀首。",
      "不知花发满城春，劳疲岂暇思樽酒。",
      "青宫高选列仙居，素怀静得仁者寿。",
      "禁中待漏惹芳菲，花底开筵杂齑韭。",
      "凤城西偏西蜀种，四株植自何人手。",
      "甲第云边第一人，乞与先生此留守。",
      "琼瑶飞佩肃行列，粉黛联裾侍左右。",
      "香散霏霏被比邻，辉映两两如相偶。",
      "何来俗吏走风尘，窥门只见长鬣叟。",
      "君实不在语习惯，子敬径造孰可否。",
      "蝶恣蜂狂春正闹，目游心醉浑忘久。",
      "虽云未得坐春风，此日此花吾不负。",
      "曾闻文宴泛三雅，应许词章富二酉。",
      "先生调高真寡和，诗成妙理包万有。",
      "天赋清才与清景，信知有德堪消受。",
      "京华几日留甘棠，咫尺星轺傍南斗。"
    ]
  },
  {
    "id": "adcfe4db213389fae8dacb898315b728",
    "title": "苦雨叹柬张四",
    "authorName": "王燮",
    "authorId": "adcfe4db213389fad1457b729fdb62f9",
    "dynasty": "清",
    "content": [
      "皇天积雨何惨酷，贫贱知交益困蹙。京师十日滞霪霖，星漏满床湿囊簏。",
      "秦园旅客心孔哀，拥衾兀坐愁瑟缩。门外潦水深七尺，讵止污泥阻华毂。",
      "城南北音梗绝，停云怅望几信宿。为念萧馆索居人，饥渴无乃绝饘粥。",
      "欲持樽酒相慰藉，咫尺千里空踯躅。东望黑云多水气，故园应已伤禾菽。",
      "呜呼，饥馑何待卜。"
    ]
  },
  {
    "id": "adcfe4db213389facf0cc308f57843b2",
    "title": "赠吴述之先生",
    "authorName": "王燮",
    "authorId": "adcfe4db213389fad1457b729fdb62f9",
    "dynasty": "清",
    "content": [
      "中原有名士，白首犹潦倒。",
      "一身大布衣，浩然畅吟啸。",
      "涉境极坎坷，诙谐语仍妙。",
      "自云父母身，珍重敢自暴。",
      "风霜系远念，精力苦衰耗。",
      "高堂垂爱心，艾老甚幼少。",
      "千钧慎担荷，百岁求自劭。",
      "努力尚加餐，保身即纯孝。"
    ]
  },
  {
    "id": "adcfe4db213389facf0cc30804f907d9",
    "title": "赠吴述之先生",
    "authorName": "王燮",
    "authorId": "adcfe4db213389fad1457b729fdb62f9",
    "dynasty": "清",
    "content": [
      "石君炫锦障，申公迓蒲车。",
      "岂知醉中狂，天地为之庐。",
      "惟兹富若贵，本为人所趋。",
      "金谷罹奇祸，坛席讥竖儒。",
      "李杜并沈沦，颢气冲太虚。",
      "如何千载后，共许经济储。",
      "乃知穷达理，不在荣与枯。",
      "先民亦有言，浊水求明珠。"
    ]
  },
  {
    "id": "adcfe4db2133b9e98a71142d3451b1b2",
    "title": "七盘关",
    "authorName": "冯应榴",
    "authorId": "adcfe4db2133b9e954f5f407f39ae9ff",
    "dynasty": "清",
    "content": [
      "关塞重重险处悬，再探南栈地形偏。",
      "七盘路入星河影，一线江分陇蜀天。",
      "兵气肃清威草木，马蹄蹴踏乱云烟。",
      "客程岂爱耽行缓，为是崎岖步接连。"
    ]
  },
  {
    "id": "adcfe4db2139143e30f53960c701962f",
    "title": "侍家大人宴金罍观",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "梓里欣情话，荷风残夏凉。",
      "山低云树绿，城近稻田黄。",
      "煮石仙人井，清心曲水觞。",
      "晚来不归去，策杖喜高堂。"
    ]
  },
  {
    "id": "adcfe4db2139143eed3465e9623c11ec",
    "title": "秋夜独坐",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "木落宵深候，无言独上楼。",
      "天空孤月小，窗冷一灯幽。",
      "蟋蟀声中老，蜘蛛网里浮。",
      "不知今夜望，几处别离愁。"
    ]
  },
  {
    "id": "adcfe4db2139143ecc308d17d8166612",
    "title": "消寒夜集馀杭褚子耘子方，世交兄弟也。庚申避地来虞，结邻黄氏宇，每夕联消寒诗集，其子侄敦伯叔寅、予叔兄子承兄子乐斋与焉。一名小竹林以集，共七人云咏冬景五律分得酿雪",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "弥望云铺白，高楼雪景催。",
      "香浮金谷酒，冷逗玉堂梅。",
      "冻雀停檐噪，寒鸦结阵来。",
      "须臾飞六出，驴背灞桥回。"
    ]
  },
  {
    "id": "adcfe4db2139143e3ae95223f42ab83c",
    "title": "咏伯牙琴",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "太息钟期去，哀哉祗破琴。",
      "五弦千古感，一曲两人心。",
      "流水空留调，高山孰赏音。",
      "何如炊爨下，知己尚可寻。"
    ]
  },
  {
    "id": "adcfe4db2139143eb67834bc7744afd8",
    "title": "咏雪限麻牙瓜叉拿韵",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "满天六出拿，喜瑞手频叉。",
      "忽种千亩玉，疑生万树牙。",
      "尘无光比月，花散色如麻。",
      "戏把琼瑶赠，应不报木瓜。"
    ]
  },
  {
    "id": "adcfe4db2139143e58310e9546d50175",
    "title": "咏梅限纤添尖黏帘韵",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "美人月点纤，数点傍轻帘。",
      "陆凯江南寄，寿阳额上添。",
      "影疏寻雪里，意冷锁花尖。",
      "细摘和香嚼，芬芳满口黏。"
    ]
  },
  {
    "id": "adcfe4db2139143eb9224f83816166fc",
    "title": "咏疆场金鼓声",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "刁斗声寒里，烽烟鼙鼓鸣。",
      "阵开边月黑，战劲压风横。",
      "将令衔枚肃，胡笳动地惊。",
      "忽闻驰露布，饶唱入边城。"
    ]
  },
  {
    "id": "adcfe4db2139143e2bb21adf2173ca20",
    "title": "春郊",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "日暖风和里，闲情立小溪。",
      "山开平野阔，麦长远村低。",
      "鸟语琼花院，人行绿柳堤。",
      "几多春色醉，归去晚烟迷。"
    ]
  },
  {
    "id": "adcfe4db2139143e6b380bbe27abdc7e",
    "title": "月夜",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "郁郁庭松影，楼头明月悬。",
      "渐离东壁角，已到北堂前。",
      "冷逼虫声急，寒惊雁阵连。",
      "疏星垂露里，一片有情天。"
    ]
  },
  {
    "id": "adcfe4db2139143e562f39626f1bd976",
    "title": "中秋",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "去岁中秋节，高堂依老亲。",
      "团栾明月夜，来照白头新。",
      "此日孤成子，良宵望里身。",
      "安能同逝也，不失过庭人。"
    ]
  },
  {
    "id": "adcfe4db2139143e72e04d91eb0dd3b7",
    "title": "秋日",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "秋本无愁处，人愁秋亦愁。",
      "举头征雁疾，到耳语蛩幽。",
      "风木摇难定，江河去不休。",
      "凭阑无限意，情月又横楼。"
    ]
  },
  {
    "id": "adcfe4db2139143e6a20e5f49a2773c9",
    "title": "秋夜",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "凉夜悬明月，嗟哉何处看。",
      "独怜孤子苦，未识老亲寒。",
      "零露霏林湿，长松照墓单。",
      "欲思温寝被，回首泪难干。"
    ]
  },
  {
    "id": "adcfe4db2139143eff9712521f8d88b5",
    "title": "居小越旧庐",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "当门山色秀，犹幸此居贫。",
      "堂构三间旧，箕裘五世亲。",
      "常怀庐墓近，忘与市廛邻。",
      "日暮闲无事，窗前羡钓纶。"
    ]
  },
  {
    "id": "adcfe4db2139143e24567fa50443b65d",
    "title": "冬夜山居",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "万籁齐归寂，寒灯烬草庐。",
      "冰霜深夜柝，风雨一床书。",
      "事去真无那，人生岂必虚。",
      "漫漫天不晓，空过日之馀。"
    ]
  },
  {
    "id": "adcfe4db2139143e72e138d749965822",
    "title": "偶成",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "自信何为者，乾坤一庶民。",
      "默参闲里味，睡友梦中人。",
      "俯仰难逃俗，文章莫济贫。",
      "桃源津得问，何处不藏身。"
    ]
  },
  {
    "id": "adcfe4db2139143e00fbf550cb24c385",
    "title": "山斋题壁",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "逃名犹有地，终日住危楼。",
      "惯下无端泪，频来不尽愁。",
      "作诗惟道性，见月祗低头。",
      "漫向行人说，轻云野外浮。"
    ]
  },
  {
    "id": "adcfe4db2139143ebcbfcf06ff54a342",
    "title": "嘉兴道中",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "一路烽烟惨，我来秋已初。",
      "田原衰草地，人屋野禽居。",
      "江冷随潮落，桑低认旧锄。",
      "可怜鸣蟋蟀，犹自傍荒墟。"
    ]
  },
  {
    "id": "adcfe4db2139143e62b9e6f3e44397b2",
    "title": "中秋舟泊泰兴怀胡丈",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "小港绕垂杨，秋风一枕凉。",
      "病魔牢不去，客思渺难忘。",
      "淮水蘋花远，荒城夜杵长。",
      "此翁归去也，明月两相望。"
    ]
  },
  {
    "id": "adcfe4db2139143eef426a7debfd48cb",
    "title": "重阳",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "西风吹日暮，天气又重阳。",
      "旅馆心难白，疏篱菊已黄。",
      "病无医俗手，诗可涤愁肠。",
      "欲遍茱萸插，凄然江海长。"
    ]
  },
  {
    "id": "adcfe4db2139143e48571e54d03558d5",
    "title": "寄怀禇子耘子方",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "风雪漫天地，严寒偪客庐。",
      "怅怀江上水，远寄故人书。",
      "昔日比邻住，深宵吟兴摅。",
      "谁知一岁后，我亦异乡居。"
    ]
  },
  {
    "id": "adcfe4db2139143e48571e54e78191db",
    "title": "寄怀禇子耘子方",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "自从黄浦别，时又越秋冬。",
      "诗笔君应健，闲居我尚佣。",
      "乱离度岁暮，贫病值年凶。",
      "何日重联袂，消寒续旧踪。"
    ]
  },
  {
    "id": "adcfe4db2139143e3fcad8753633a5e7",
    "title": "次韵复陆小敏",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "风雪催征道，匆匆岁序更。",
      "有怀看宝剑，无语对寒檠。",
      "诗酒骚人事，关河旅客情。",
      "何如三百亩，同作砚田耕。"
    ]
  },
  {
    "id": "adcfe4db2139143e3c796f7bf308a35e",
    "title": "同小敏消寒餐花室分得二律",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "绛蜡添莲炬，开来笑语亲。",
      "西窗风雨夕，东壁画图人。",
      "分韵三条尽，修书半榻陈。",
      "夜游还秉烛，烟景召阳春。"
    ]
  },
  {
    "id": "adcfe4db2139143e3c796f7b42110c3f",
    "title": "同小敏消寒餐花室分得二律",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "本不耐凡响，甘心爨下过。",
      "何期知己遇，奈此缺残何。",
      "流水犹堪谱，无弦已觉多。",
      "生春弹指下，解阜自能歌。"
    ]
  },
  {
    "id": "adcfe4db2139143e9ddf2c39f3d8e167",
    "title": "将返杭州次小敏赠行诗韵即题其读月楼稿",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "偶然来海上，相聚话飘蓬。",
      "莫漫愁知己，吾怀陆放翁。",
      "明朝须别去，此际怅离衷。",
      "珍重一诗卷，天寒伴雪风。"
    ]
  },
  {
    "id": "adcfe4db2139143eab1358e479847f5d",
    "title": "秋闱填榜日饮洛翘处",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "先生真解事，此日集壶觞。",
      "变化鱼龙地，盘桓翰墨场。",
      "一庭秋菊色，满座宝炉香。",
      "倚槛忘归去，南山对晚妆。"
    ]
  },
  {
    "id": "adcfe4db2139143e5fc591bf262b4733",
    "title": "得秋闱下第之信倚前均寄洛翘",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "三年仍不第，傀儡笑登场。",
      "愧我无真学，多君有热肠。",
      "奇文占吉兆，佳句挹浓香。",
      "无计为酬应，时来就菊觞。"
    ]
  },
  {
    "id": "adcfe4db2139143e771b4cf8c9ccfe28",
    "title": "同日师竹携酒肴来谭",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "此心何郑重，携酒与肴来。",
      "解语花随菊，忘情客举杯。",
      "涤肠销傀儡，侧耳费疑猜。",
      "醉后新诗就，高歌答水隈。"
    ]
  },
  {
    "id": "adcfe4db2139143e2acfefcaca1ec745",
    "title": "香亭招饮竹屋在法界寺用关王二君题寺图诗均",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "钟报城西寺，时来一叩门。",
      "竹疏云压屋，花少菜锄园。",
      "饶有林泉趣，仍无车马喧。",
      "画图今不见，题句溯词源。"
    ]
  },
  {
    "id": "adcfe4db2139143e2acfefca73e60ca8",
    "title": "香亭招饮竹屋在法界寺用关王二君题寺图诗均",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "主人真不俗，当户小筵开。",
      "樽满斟新酿，阶平扫旧苔。",
      "诗僧留古塔，循吏望高台。",
      "雅集无今古，伊谁济世才。"
    ]
  },
  {
    "id": "adcfe4db2139143e67f0217e79687751",
    "title": "洛翘以致祭白云祠诗见示用均复之",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "景行堂前坐，从知别有天。",
      "水流红叶外，山搁白云巅。",
      "旧迹留桑梓，良时荐豆笾。",
      "使君传教化，珍重有诗篇。"
    ]
  },
  {
    "id": "adcfe4db2139143ed25de4aea72774b0",
    "title": "腊月回杭州次龚孝廉送梓材诗韵留别东阳诸君",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "惯作风尘客，舟车往复回。",
      "时惭驽下驾，未获骥呈材。",
      "酒作驱愁帚，诗无辟债台。",
      "消寒成一集，笑语许追陪。"
    ]
  },
  {
    "id": "adcfe4db2139143ed25de4aef75b8226",
    "title": "腊月回杭州次龚孝廉送梓材诗韵留别东阳诸君",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "人夸小邹鲁，此地快遨游。",
      "家国承遗泽，馨香报晚秋。",
      "洞花春雨足，山树白云留。",
      "袖得新图卷，吾怀往事悠。"
    ]
  },
  {
    "id": "adcfe4db2139143ed25de4aecbabd794",
    "title": "腊月回杭州次龚孝廉送梓材诗韵留别东阳诸君",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "春秋佳日里，待我有情天。",
      "桃柳楼台闹，芙蕖雨露圆。",
      "教人传木铎，策我藉蒲鞭。",
      "如是芳邻结，何须买万钱。"
    ]
  },
  {
    "id": "adcfe4db2139143ed25de4ae4eb4ed72",
    "title": "腊月回杭州次龚孝廉送梓材诗韵留别东阳诸君",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "道不分南北，崎岖有大隗。",
      "旅情寒鸟唤，诗意冻云催。",
      "双岘留题去，西湖返棹来。",
      "临岐还痛饮，可耻罄瓶罍。"
    ]
  },
  {
    "id": "adcfe4db2139143e2ad3b6a3a0e6f41d",
    "title": "师竹属孔生绘雪中山水赠行，因名消寒归去图，系以诗",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "一天风雪里，归去是今朝。",
      "送客诗初就，推篷冻未销。",
      "连年云洞话，三折富春潮。",
      "清白留图画，斯人不可描。"
    ]
  },
  {
    "id": "adcfe4db2139143ecf1816da4451fa57",
    "title": "次韵送黼臣之吴门",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "毕竟狮林好，江山特放回。",
      "苏台香雨散，吴市美人来。",
      "船到疏钟夜，花倾曲水杯。",
      "刘郎重到日，春树不须栽。"
    ]
  },
  {
    "id": "adcfe4db2139143ecf1816dad6ebe7e7",
    "title": "次韵送黼臣之吴门",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "昔我吹箫地，临岐约略论。",
      "夕阳荒寺梦，古塔旧巢痕。",
      "梁庑空颜色，胥门乱晓昏。",
      "寄声浣纱女，能有未归魂。"
    ]
  },
  {
    "id": "adcfe4db2139143e4cb77ea9aa29d79c",
    "title": "臈月将由杭之湖州次韵答载之",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "不尽分离意，今宵付与多。",
      "围炉成雅会，对酒发高歌。",
      "苕水平如练，明湖净不波。",
      "移舟当雪霁，皓月照藤萝。"
    ]
  },
  {
    "id": "adcfe4db2139143e4cb77ea90a7e5e66",
    "title": "臈月将由杭之湖州次韵答载之",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "自问迂疏者，相知有几人。",
      "十年倾盖旧，匝岁触怀新。",
      "食右功期化，论交味饮醇。",
      "他时重聚首，益智话频频。"
    ]
  },
  {
    "id": "adcfe4db2139143ee271725573ff822d",
    "title": "沈稚斋见题话雨图次韵报之并酬春间招饮",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "桑田郊外绿，环堵乐陶然。",
      "风雨良朋会，壶觞旧日缘。",
      "图书资蕴酿，名利漫拘牵。",
      "剪烛明窗小，池边石立拳。"
    ]
  },
  {
    "id": "adcfe4db2139143eb778ee522657e8cb",
    "title": "孙君瘦梅为女芳祖述小螺盦病榻忆语题词",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "惆怅昙花见，尘寰十九春。",
      "青莲惊旧梦，紫玉悟前身。",
      "绝笔秦娥曲，招魂洛浦神。",
      "绿杨灯影外，闲煞白头人。"
    ]
  },
  {
    "id": "adcfe4db2139143eb778ee52e41172a1",
    "title": "孙君瘦梅为女芳祖述小螺盦病榻忆语题词",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "小螺庵寂寞，犹作返生香。",
      "麝墨遗盈箧，□书压满床。",
      "楼头空彩凤，天上召寒簧。",
      "收拾高堂泪，缠绵语忆长。"
    ]
  },
  {
    "id": "adcfe4db2139143eaca3f7ef118b312b",
    "title": "宾于仿香山劝酒诗体，以“何处吟诗好”，“还是吟诗好”发端各成七首见示，效之",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "何处吟诗好，诗吟春水船。",
      "一篙新涨碧，满眼野花然。",
      "不藉推移力，长游自在天。",
      "此时无所咏，孤负是青年。"
    ]
  },
  {
    "id": "adcfe4db2139143eaca3f7ef759023f2",
    "title": "宾于仿香山劝酒诗体，以“何处吟诗好”，“还是吟诗好”发端各成七首见示，效之",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "还是吟诗好，吟诗可破愁。",
      "别离千里客，患难一扁舟。",
      "点染江淹赋，登临庾信楼。",
      "何如歌咏乐，岁月独优游。"
    ]
  },
  {
    "id": "adcfe4db2139143e33643f6925aca253",
    "title": "子方宰邢台为兖豫通衢，近又奇荒，诗以代柬",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "不极宰官苦，谁知书味真。",
      "五年兴水利，四野活饥民。",
      "清白闲中操，光明鍊后身。",
      "鸣琴春雨足，气象得翻新。"
    ]
  },
  {
    "id": "adcfe4db2139143e33643f692047a311",
    "title": "子方宰邢台为兖豫通衢，近又奇荒，诗以代柬",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "君才非百里，百里可成功。",
      "人命黔黎托，康衢兖豫通。",
      "纲常真血性，儒素旧家风。",
      "远道循声报，衡门听倚蓬。"
    ]
  },
  {
    "id": "adcfe4db2139143e19ae537c44a9e064",
    "title": "次韵送吴苍石归芜园",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "蕉绿一窗开，期人何处来。",
      "湖舟吟碧浪，仙梦送天台。",
      "世事挥长剑，宏文识古罍。",
      "闲愁偏扰我，西北泽鸿哀。"
    ]
  },
  {
    "id": "adcfe4db2139143e19ae537c018b2894",
    "title": "次韵送吴苍石归芜园",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "乍说银河渡，今看苕水流。",
      "江郎工赋别，庾子惯悲秋。",
      "野鹤情都淡，雕虫技并羞。",
      "嗟余输半亩，无计事归求。"
    ]
  },
  {
    "id": "adcfe4db2139143e274807a3c20d7472",
    "title": "登飞英塔",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "丹梯缭绕绝尘埃，苕霅风光面面来。",
      "画里峰峦天外落，地中钟磬寺前回。",
      "飞檐铃语当头答，负郭人家入望该。",
      "寻到塔心还有塔，此身恍若住蓬莱。"
    ]
  },
  {
    "id": "adcfe4db2139143ea50abbbb3bb387e7",
    "title": "夏夜雨坐",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "黑云四盖暗山城，未冒峰头雨已行。",
      "电逐长空天地昼，雷鸣岩谷树林兵。",
      "檐前直泻无穷水，巷里时沈击柝声。",
      "夜静高楼风色定，依然星斗一江清。"
    ]
  },
  {
    "id": "adcfe4db2139143ea1405a3b11ddddd4",
    "title": "秋夜泛舟",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "秋迎客路十分凉，烟水扁舟引兴长。",
      "两岸芦花翻雪白，一江木叶入秋黄。",
      "天街空际霜初落，银汉无声月自行。",
      "归橹音清闻欸乃，逍遥疑在梦魂乡。"
    ]
  },
  {
    "id": "adcfe4db2139143e4b9411abc75332d9",
    "title": "家大人集千字文贺胡秀才吉席敬用原韵纪事",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "流离八载及虞城，举目无亲孰达情。",
      "乃字终能贞素志，相攸合使结良盟。",
      "家庭静对陈诗酒，母弟欣谈解甲兵。",
      "从此唱随歌永好，百年夫妻凤凰鸣。"
    ]
  },
  {
    "id": "adcfe4db2139143e93d19789eb7bdb65",
    "title": "秋夜半湖棹归",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "暮云秋树郁苍茫，一叶扁舟出野塘。",
      "水接天光天似水，霜霏月下月如霜。",
      "几家灯火前村近，满地虫声客梦凉。",
      "浩浩御风忘所止，不知漏尽几分长。"
    ]
  },
  {
    "id": "adcfe4db2139143ea84735d3c56d6e82",
    "title": "转至蓬莱阁",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "此身已得到瀛洲，镜水稽山面面收。",
      "八百鉴湖归眼底，万家烟火起楼头。",
      "钟闻山寺天催暮，风吼庭松客报秋。",
      "壁上题诗苔迹扫，不愁归远独勾留。"
    ]
  },
  {
    "id": "adcfe4db2139143e86a6cb1057d5331a",
    "title": "咏越中名胜分得樵风泾",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "半肩樵采若耶中，暮向朝南一棹通。",
      "拾箭有缘酬尔愿，行舟无碍仗神功。",
      "挂帆应喜随波稳，归橹何虞扑面冲。",
      "堪笑村人同往者，淹留难趁郑公风。"
    ]
  },
  {
    "id": "adcfe4db2139143e22b53d7fea541622",
    "title": "分咏五代史",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "不辱新君洗涤诏，要知劲节本难污。",
      "用兵卅载忠先帝，恸哭一朝见老奴。",
      "笺刺偶传多俚语，春秋熟读识兵符。",
      "直教愧死李崇政，枉自当年号丈夫。"
    ]
  },
  {
    "id": "adcfe4db2139143e22b53d7fb0e1aa2f",
    "title": "分咏五代史",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "上下飞来入阵中，一人两骑势如风。",
      "铁檛手舞前无敌，重铠身披气自雄。",
      "死愿见王伸宿愤，生还无罪建奇功。",
      "太原慷慨悲车裂，异日相思泣乃公。"
    ]
  },
  {
    "id": "adcfe4db2139143e22b53d7f9b87efb5",
    "title": "分咏五代史",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "陛下禁声自有臣，不知大体汉杨邠。",
      "直教礼乐为虚器，悉罢朝廷荫出身。",
      "晚节广延门下客，敢言谏立耿夫人。",
      "也知史传真堪用，课吏多抄亦雅驯。"
    ]
  },
  {
    "id": "adcfe4db2139143e551af1a51c743cd5",
    "title": "咏十国春秋分得蜀王建",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "从行负玺护銮舆，枕膝君王泣下嘘。",
      "强据两川图僭窃，恩忘阿父肆诛锄。",
      "军儿惯养名多赐，符瑞侈陈史屡书。",
      "三十七年前蜀主，少时曾亦盗牛驴。"
    ]
  },
  {
    "id": "adcfe4db2139143edf25b5df6da35a66",
    "title": "分咏老渔",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "寒江蓑笠老渔翁，浪迹生涯有小篷。",
      "把酒酣眠忘岁月，持竿随意教儿童。",
      "偶惊两鬓风霜里，长对一篙烟雨中。",
      "为语桑榆须爱护，磻溪知已兆飞熊。"
    ]
  },
  {
    "id": "adcfe4db2139143e63200c7bb9a448b9",
    "title": "咏剑限巢郊胶坳抛韵",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "本同冠佩宝书巢，利试昆吾莫易抛。",
      "一剑勋名留汉楚，三贤宠赐重庠胶。",
      "干将神物藏山谷，河曲金人出水坳。",
      "何日销为农父器，田功有事向东郊。"
    ]
  },
  {
    "id": "adcfe4db2139143e653522493fa29d0e",
    "title": "咏镜限冬钟龙浓邛韵",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "未闻宫里景阳钟，已启妆台写翠浓。",
      "自爱红颜非白发，还看带马复萦龙。",
      "望蟾静对空悬相，化鹊偕谋莫致邛。",
      "闲贴花黄添素额，寒梅数点报开冬。"
    ]
  },
  {
    "id": "adcfe4db2139143e89372ae5ae28aa11",
    "title": "咏竹夫人",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "不怕蛾眉宠擅房，夫人却好卧牙床。",
      "瘦怜一握围腰细，汗渍千行竟体香。",
      "高节甘教居下陈，冰心果肯借清凉。",
      "只愁纨扇西风捐，别爱温和煮热汤。"
    ]
  },
  {
    "id": "adcfe4db2139143e19be8c127202494c",
    "title": "咏校人烹鱼",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "漫道生还绿水浔，临渊有客羡鱼深。",
      "畜池空忆波流逝，得所偏教釜爨寻。",
      "出死那知仍入死，仁心终不敌机心。",
      "相忘近习知多少，谁勒欺方作座箴。"
    ]
  },
  {
    "id": "adcfe4db2139143eebefd861a75848cf",
    "title": "咏竹林七贤分得王戎",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "阿戎清赏比浑优，鉴识人伦本隽流。",
      "树在道边知苦李，利收水碓执牙筹。",
      "论谈元妙留侯契，舒卷随时伯玉俦。",
      "太息黄垆稽阮去，山河邈矣竹林游。"
    ]
  },
  {
    "id": "adcfe4db2139143ecb8bc93c73ccd482",
    "title": "家居集兴",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "一椽聊寄寂寞中，环堵萧然地数弓。",
      "扫径到门惟夜月，开窗惠我有清风。",
      "占晴课雨庞眉叟，问字抄书总角童。",
      "仰见高堂无恙候，贫家虽苦乐融融。"
    ]
  },
  {
    "id": "adcfe4db2139143ecb8bc93cf535fb8e",
    "title": "家居集兴",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "芸窗十载我何堪，漫道何堪亦自甘。",
      "壁立未空书满架，儒餐不薄菜盈篮。",
      "读馀时益趋庭训，客到犹欣剪烛谈。",
      "闭户浑忘尘世事，青春闲过月将三。"
    ]
  },
  {
    "id": "adcfe4db2139143ecb8bc93c79db1486",
    "title": "家居集兴",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "满庭芳草绿阴繁，养得生机道自存。",
      "鸟解看书常入室，犬知谢客日临门。",
      "莫嗟来食泥炉冷，犹喜多年布被温。",
      "最好晚来无个事，擘笺记事到黄昏。"
    ]
  },
  {
    "id": "adcfe4db2139143edf22ece8c7b02026",
    "title": "侍家大人至汤浦",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "曲尽江流路有无，故乡风景自清腴。",
      "趁潮数艇挂帆席，傍岸千家隐荻芦。",
      "樵斧声稀闻赤壁，渔歌唱晚起珠湖。",
      "百年桑梓知依旧，珍重汤川忆钓图。"
    ]
  },
  {
    "id": "adcfe4db2139143e1025e3cf93218362",
    "title": "春夜独步",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "游心浅淡了无思，夜静人归信步迟。",
      "流水小桥明月夜，疏林野渡晚风时。",
      "影随足去无痕著，绿向田生有鸟知。",
      "自喜此中有佳趣，世间行乐孰如斯。"
    ]
  },
  {
    "id": "adcfe4db2139143e7dbae064cf154cc1",
    "title": "秋怀",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "天高木落气萧森，极目郊原秋已深。",
      "归雁情添离客梦，闻猿泣下壮年心。",
      "敝裘苏秀无生色，弹铗冯谖孰赏音。",
      "唧唧吟虫听未了，城头又起夜来砧。"
    ]
  },
  {
    "id": "adcfe4db2139143e6dab575acb3b7652",
    "title": "月夜有怀",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "银河洗出月华鲜，蟾入冬来依样圆。",
      "不信风云俱改旧，惊看草木忽非前。",
      "霜霏有脚空难觅，虫语无声候已捐。",
      "翘首素娥犹普照，半临兵甲半烽烟。"
    ],
    "annotation": [
      "霜霏：白色迷濛的云雾。",
      "素娥：嫦娥的别称。此处用作月的代称。",
      "兵甲、烽烟：喻战争。"
    ]
  },
  {
    "id": "adcfe4db2139143e54a6a3394b7ec429",
    "title": "春怀",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "高楼极目惨烽烟，此日登临气黯然。",
      "战血色斑芳草地，悲歌声缭杏花天。",
      "奇才姑负弓刀利，词客谁销兵甲坚。",
      "隐隐春光依旧到，澄清揽辔问何年。"
    ]
  },
  {
    "id": "adcfe4db2139143e54a6a3392742d716",
    "title": "春怀",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "我生漫道不逢辰，有志愿从屈处伸。",
      "半壁山河留义士，十年征战祸庸臣。",
      "烟消村市楼台静，雨霁郊原草木新。",
      "怕听湖边双燕子，呢喃偏向故园亲。"
    ]
  },
  {
    "id": "adcfe4db2139143ea155a23db8f5fd2f",
    "title": "再为田道士作",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "名著终南进士科，钟馗字已俗传讹。",
      "荒唐事迹谈天宝，奇伟遗容肃鬼魔。",
      "小妹新婚遣嫁去，故山捷径阅人多。",
      "道家一样能驱疫，瞻仰神威日几摩。"
    ]
  },
  {
    "id": "adcfe4db2139143e69a567883a9d7bc1",
    "title": "哭胡丈",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "全家幸得达淮滨，何事天星陨老人。",
      "千里程登违此日，卅年父执痛前尘。",
      "故乡烽火能知我，满地干戈竟失亲。",
      "回首菰城寒夜雨，山河已渺泪沾巾。"
    ]
  },
  {
    "id": "adcfe4db2139143e35741ead9b8bc973",
    "title": "谒高丈伯平",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "未许孤儿尽冥顽，天留父执启尘寰。",
      "读书岂为饥寒迫，讲学从知岁月闲。",
      "风雨廿年谈太末，烽烟千里怅家山。",
      "追随深愧鲰生晚，才见先生发已斑。"
    ]
  },
  {
    "id": "adcfe4db2139143e9a5e2cc7abd16b83",
    "title": "同郭芝韵登三仙楼",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "城西闻说有仙楼，拾级登来晚景幽。",
      "同志聊为泉石主，明窗不觉水天收。",
      "茶煎老衲香连屋，壁有新诗句琢秋。",
      "仙蝶于今何处去，停云迟月几勾留。"
    ]
  },
  {
    "id": "adcfe4db2139143e082f5e21f2f01247",
    "title": "寄伯兄上海",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "流离骨肉泪难干，况是他乡度岁残。",
      "淮水曲欣慈母健，春申江忆阿兄寒。",
      "到家有梦神常聚，尺土未抔语不安。",
      "前日一阳虔旅荐，虞西回首路漫漫。"
    ]
  },
  {
    "id": "adcfe4db2139143e450a3f8904277323",
    "title": "偕郭芝韵沈铭斋雪中至袁浦",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "不辞雨雪棹清江，豪气诗情未肯降。",
      "风急船头迟走纤，溜平波面稳流艭。",
      "近堤灯火侵城暗，远寺钟声替我撞。",
      "明日吾侪试白战，伊谁健笔鼎能扛。"
    ]
  },
  {
    "id": "adcfe4db2139143e8396e9369a5c97bf",
    "title": "春郊遣兴",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "两三词客不须邀，徐步郊原入望遥。",
      "一院昼长莺语滑，长堤花暖马蹄骄。",
      "绕城杨柳新霏絮，护水田家未插苗。",
      "何处酒帘悬落日，相期醉后听吹箫。"
    ]
  },
  {
    "id": "adcfe4db2139143e65783b86c5b4465c",
    "title": "登龙光阁在淮城南",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "龙光高阁峭摩天，日暮登临思渺然。",
      "万树朔风排雁阵，几村夕照返渔船。",
      "城头画角催人急，檐外铃声答语圆。",
      "多少轮蹄盘鸟道，可曾南望息风烟。"
    ]
  },
  {
    "id": "adcfe4db2139143e135765c7edc1b4a0",
    "title": "喜闻官军平定浙东",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "一片红旗下定阳，中丞重见李文襄。",
      "曲江潮汛归沧海，万里春风奏绿章。",
      "谢却西戎闲壁垒，已完东浙旧金汤。",
      "最难两度风烟惨，留得扁舟返故乡。"
    ]
  },
  {
    "id": "adcfe4db2139143e1582f419d09ff56a",
    "title": "旅窗闻雁",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "忽闻征雁落江城，孤枕无眠物候惊。",
      "一舍青灯游子读，半窗明月乱蛩鸣。",
      "轧咿未罢邻家织，萧瑟空翻阶叶声。",
      "传语旅人须爱护，阑干莫倚到三更。"
    ]
  },
  {
    "id": "adcfe4db2139143e24604753e99d993a",
    "title": "冬夜敬录重桂堂集",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "一编到手浑如梦，三载伤心谢斩衰。",
      "开卷依然亲阿父，沉吟能勿痛孤儿。",
      "流离应许观摩益，风木空滋魂梦疑。",
      "历劫不磨知有在，残书珍重岁寒时。"
    ]
  },
  {
    "id": "adcfe4db2139143eb5710f9462bf6010",
    "title": "春日书怀寄叔兄徐州",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "书香旧业慎维持，南北无端借一枝。",
      "偏到扬州三月候，那堪淮水两分时。",
      "雁飞云外常成阵，乌哺林端尚有儿。",
      "料得斋前春草绿，囊中同有感怀诗。"
    ]
  },
  {
    "id": "adcfe4db2139143eb5710f948ec5ed17",
    "title": "春日书怀寄叔兄徐州",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "作客天涯两度春，离怀争比岁华新。",
      "时因啼鸟醒归梦，每对残花忆故人。",
      "千里相思惟觅句，频年心事欲沾巾。",
      "闲亭放鹤知无恙，水远山遥寄此身。"
    ]
  },
  {
    "id": "adcfe4db2139143ed41860cb7422099b",
    "title": "海陵四咏岳王墩",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "精忠亘古仰功勋，残垒登临吊夕曛。",
      "半壁已无南宋土，一墩犹说岳家军。",
      "金焦对峙雄天障，江海平分靖寇氛。",
      "回首南都遗恨在，森森古柏鄂王坟。"
    ]
  },
  {
    "id": "adcfe4db2139143ed41860cbae096411",
    "title": "海陵四咏岳王墩",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "小筑亭台辟草堂，排成十景谱群芳。",
      "秋深菊圃迎人淡，春送梅花透屋香。",
      "何处箫声闲粉黛，有时诗卷话壶觞。",
      "青青植遍当风竹，醉步蹒跚刻数行。"
    ]
  },
  {
    "id": "adcfe4db2139143ed41860cb9fde2bb8",
    "title": "海陵四咏岳王墩",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "虎踞龙盘回绝尘，何年古柏接东邻。",
      "寺僧作友枝皆杖，地脉钟灵树亦神。",
      "阅世已多甘老牖，本心未昧独长春。",
      "莫言涧底松常郁，一样洪钧就屈伸。"
    ]
  },
  {
    "id": "adcfe4db2139143ed41860cb24977ed4",
    "title": "海陵四咏岳王墩",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "盐宗祠石小香岩，迢递朱阑映碧杉。",
      "春去犹开花烂漫，楼深惯听燕呢喃。",
      "曲池傍榭鱼清数，洞石当门柳未芟。",
      "语罢钟声起邻寺，半林落日已西衔。"
    ]
  },
  {
    "id": "adcfe4db2139143e77834d03f48fa888",
    "title": "得乐斋补弟子员信诗以复之",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "差慰书香不断传，归来先咏采芹篇。",
      "狼烟以后千馀里，鸡曙从前二十年。",
      "漫道青衿同拾芥，敢将晚岁废良田。",
      "淹留独笑小痴叔，犹住江南黄叶天。"
    ]
  },
  {
    "id": "adcfe4db2139143eba5e1ac00bc2704e",
    "title": "人生",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "满地冰霜斗室居，虽然困顿亦舒徐。",
      "懒思尘世无穷事，补读吾生有用书。",
      "饭罢聊将闲步数，睡馀常觉客心虚。",
      "忘言自得静中趣，过尽门来显者车。"
    ]
  },
  {
    "id": "adcfe4db2139143e5a6eae5045061296",
    "title": "将之松江藉以南旋",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "昔日偶然来江北，今朝无计到江南。",
      "渡头开落花千万，海上望归人两三。",
      "怕听画梁新燕语，相期春雨故园谈。",
      "此心已惹乡关梦，贺鉴湖清澄碧岚。"
    ]
  },
  {
    "id": "adcfe4db2139143e609cdef77d2dd1f1",
    "title": "苏城寻伯兄不值",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "我闻此地好吹埙，把酒船头已待温。",
      "谁道北归鸿有序，偏逢南去雁销魂。",
      "万家烟火重城锁，千里相思雪浪奔。",
      "孤棹不堪连夜雨，更迷云树到阊门。"
    ]
  },
  {
    "id": "adcfe4db2139143eb5f16844f34ac8ba",
    "title": "舟抵云间",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "青山白水赴茸城，晓岸鸣鸡夹橹迎。",
      "短堞云开孤塔影，一湖风送夜潮声。",
      "浮家到处成新眷，好友逢时证夙盟。",
      "又是昏黄团话旧，洒窗微雨亦关情。"
    ]
  },
  {
    "id": "adcfe4db2139143ee0835d3ae62b269f",
    "title": "子方招游上海",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "约我乘潮买钓舟，分明补作昔年游。",
      "壶觞此夜亲朋酒，粉黛谁家歌舞楼。",
      "日落江边胡马嘶，月明海上锦囊收。",
      "一隅差喜东南守，应许连朝忘客愁。"
    ]
  },
  {
    "id": "adcfe4db2139143ed586b9277964fa04",
    "title": "将去松江用子耘赠行诗韵留别诸友",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "小住茸城雅意投，行踪聚散等萍浮。",
      "九峰三泖留游迹，浅唱低斟涤客愁。",
      "阅世人多羞看剑，趁潮门近系归舟。",
      "黯然一样清淮别，乱擘蛮笺漫挽留。"
    ]
  },
  {
    "id": "adcfe4db2139143ea70e9e71c7620de8",
    "title": "春日寄伯兄",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "又是清明杨柳天，旅窗事事感从前。",
      "六桥烟雨春成画，半榻琴书砚作田。",
      "盛世无如才命薄，清贫全赖子孙贤。",
      "闲来屈指韶光数，惭愧周郎经略年。"
    ]
  },
  {
    "id": "adcfe4db2139143ea70e9e718757041c",
    "title": "春日寄伯兄",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "烟花自古艳扬州，远道相思思不休。",
      "灯火两三凄客舍，潮头千万涌乡愁。",
      "雄心兀兀金焦峙，壮志茫茫江海流。",
      "惟有一编堪寿世，遥知风雨护扁舟。"
    ]
  },
  {
    "id": "adcfe4db2139143ebbcc7292372f2624",
    "title": "送龚甫之泰州入赘",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "底是雍雍旭雁鸣，好逑喜听故人赓。",
      "六年风景怀鸳梦，千里烟花达凤城。",
      "麝墨蛮笺诗作饯，莺啼燕语鸟争迎。",
      "来朝车牵间关道，春雨江南最有情。"
    ]
  },
  {
    "id": "adcfe4db2139143ebbcc7292d4545582",
    "title": "送龚甫之泰州入赘",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "银鞍卸罢凤吹箫，料得帷房桃李夭。",
      "纨扇新裁红袖巧，琼花初上翠鬟娇。",
      "移将西子三分色，暖到玉人廿四桥。",
      "却好嫦娥京兆裔，浅深眉样替郎描。"
    ]
  },
  {
    "id": "adcfe4db2139143eb10045cb2a4f2c1b",
    "title": "清明",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "离离花影压栏干，客里春光愁里看。",
      "燕若知归飞上下，月如无浪到团栾。",
      "关山尺素离人梦，风木纸钱丘墓餐。",
      "明日一鞭循祭扫，可怜红泪又难干。"
    ]
  },
  {
    "id": "adcfe4db2139143e01ecd73dc77ab79e",
    "title": "伯兄自瓜步来苏，连床四日",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "谁怜征雁怅离群，棹下江南快所云。",
      "难却此时情款款，懒思别后语纷纷。",
      "加餐客地常期健，起我家声祗诵芬。",
      "四夜连床千里梦，相逢底事不欢欣。"
    ]
  },
  {
    "id": "adcfe4db2139143ecbe3182b310b81bd",
    "title": "送胡馨甫北上用原韵",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "关山直北到幽燕，此地挂帆一路秋。",
      "雨露应深天子诏，干戈正值故人求。",
      "雄心千古知君壮，书剑双抛亦我羞。",
      "约计小春归棹日，孤山梅放梦罗浮。"
    ]
  },
  {
    "id": "adcfe4db2139143e52c8ea518a1b357c",
    "title": "秋夜偶病",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "薄病旅窗心事稠，中宵不觉思悠悠。",
      "半床残月催虫语，一枕凉风唤客愁。",
      "望切高堂时入梦，情忘少妇独登楼。",
      "几回移步当门坐，露湿栏干天气秋。"
    ]
  },
  {
    "id": "adcfe4db2139143e77f4feb90691cc9f",
    "title": "九月二十五日去苏州",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "乌篷送我出姑苏，自笑年来性太迂。",
      "世事变迁云意态，客怀突兀路崎岖。",
      "最难著笔狮林画，尚未留题寒碧庐。",
      "为语裙钗须爱护，莫将檀板误当炉。"
    ]
  },
  {
    "id": "adcfe4db2139143e6614f416df96aa5f",
    "title": "至沪居城南赵氏",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "未了人间物色因，谪居犹得近芳邻。",
      "石泉冷处交能久，鱼鸟闲时趣自真。",
      "癖不能除挥翰墨，世无可恋走风尘。",
      "雪窗霁后棋枰对，黑白初知亦雅人。"
    ]
  },
  {
    "id": "adcfe4db2139143e7610cf8924c0b2d8",
    "title": "三十自述",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "重桂堂前桂荫连，孰经趋对溯髫年。",
      "此身赖得之无识，累世犹赢清白传。",
      "讵料箕裘湮手泽，况经乡里扰烽烟。",
      "频年骨肉流离际，怅望家山泪潜然。"
    ]
  },
  {
    "id": "adcfe4db2139143e7610cf8993b7b807",
    "title": "三十自述",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "庭萱犹喜驻春晖，寸草相思得所依。",
      "惯住湖山聊自适，重游苕霅浑忘机。",
      "家贫常恕旨甘奉，岁晚难堪故旧稀。",
      "凄绝黄泥冈下路，未崇马鬣倍歔欷。"
    ]
  },
  {
    "id": "adcfe4db2139143e7610cf8966eb1c4d",
    "title": "三十自述",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "萑苻何物肆蚩尤，兵火馀生浪迹浮。",
      "淮海涛声驱客病，金焦山势压乡愁。",
      "王恭长物空馀簟，庾信悲秋独赋楼。",
      "差幸故园完聚日，龙宫何事阻归舟。"
    ]
  },
  {
    "id": "adcfe4db2139143e7610cf8910ec0fee",
    "title": "三十自述",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "生离死别每神伤，寥落年来不自遑。",
      "未起严敦惭马诫，欲联轼辙怅苏床。",
      "高情无复披求借，破砚长教懔直方。",
      "坐对妻孥空寂寞，复看春草碧池塘。"
    ]
  },
  {
    "id": "adcfe4db2139143e7610cf890af1d238",
    "title": "三十自述",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "梅放孤山兴不孤，同人买棹有西湖。",
      "已惭南阁谈经席，莫问高阳旧酒徒。",
      "别有嗜痂挥翰墨，谁能品味到莼鲈。",
      "归来还把图书列，一笑先生合号迂。"
    ]
  },
  {
    "id": "adcfe4db2139143e7610cf89fab8bc98",
    "title": "三十自述",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "立身诚意两操持，甘苦从教心自知。",
      "切磋他山资好友，追随鲁殿得吾师。",
      "半生书剑嗟无用，卅载功名愧已迟。",
      "壮不如人将老大，返躬何以策良时。"
    ]
  },
  {
    "id": "adcfe4db2139143e1e3764befc9f71f3",
    "title": "由诸暨至东阳肩舆偶成",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "为补前游到浙东，春风料峭路匆匆。",
      "暮云百怪空中幻，仄径千重绝处通。",
      "鸟语山原芳草绿，雨馀涧曲杏花红。",
      "苎罗一朵倾城色，尽付苍茫烟雾中。"
    ]
  },
  {
    "id": "adcfe4db2139143e1e3764be5f128ba1",
    "title": "由诸暨至东阳肩舆偶成",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "茅店鸡声侵晓催，林隈历尽到山隈。",
      "岩县飞瀑疑残雪，堤落鸣泉送远雷。",
      "人语家家随耳换，旅怀处处逐心来。",
      "有事白板桥头住，沽酒前村醉一回。"
    ]
  },
  {
    "id": "adcfe4db2139143e991e981a7356be45",
    "title": "清明晚眺南郊",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "犹欣客里驻风光，偶步晴郊引兴长。",
      "为访残碑除薜荔，无多荒冢奠壶觞。",
      "斜阳半塔含山紫，野色千畦送菜黄。",
      "归道杜鹃啼不住，已青春草许祠堂。"
    ]
  },
  {
    "id": "adcfe4db2139143e800cca61224f2292",
    "title": "咏程洛翘广文园中白桃花即次同游白云洞诗韵",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "一枝偏不藉铅华，羞被人呼二月花。",
      "情澹堪邀风外竹，乳香试品雨前茶。",
      "美人有韵含朝露，仙子无言对暮霞。",
      "桃李门墙齐洁白，与同佳兴属君家。"
    ]
  },
  {
    "id": "adcfe4db2139143e79ca0db835ec00ba",
    "title": "叠前韵再咏白桃花",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "谁期悃愊竞无华，属在夭夭灼灼花。",
      "已嫁胭脂归苑杏，全分颜色与山茶。",
      "非关怨恨销残雪，岂为娇羞助落霞。",
      "莫管渔郎问津否，红尘早不到仙家。"
    ]
  },
  {
    "id": "adcfe4db2139143eb7e31b66a05acefa",
    "title": "再次俞芝生韵咏白桃花",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "红尘回首逐纷华，莫把仙姿肉眼加。",
      "一抹纤腰随柳岸，几家清梦锁梨花。",
      "春寒渡口空含雨，诗冷溪头欲浣霞。",
      "却好妆台香色和，敷成半面向人遮。"
    ]
  },
  {
    "id": "adcfe4db2139143e53b555cbc7e0258c",
    "title": "初夏南郊晚眺用洛翘韵",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "读书长昼得馀闲，步出郊原未掩关。",
      "曲涧绿阴人汲水，半林红日鸟还山。",
      "境由心静多成趣，诗为清真未肯删。",
      "茅屋几家欢父老，从知化雨早来颁。"
    ]
  },
  {
    "id": "adcfe4db2139143eac0d98834a1f9221",
    "title": "王鉴叔藏有名纸欲易以诗因次其送春诗韵",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "浣花笺美锦江西，为换诗章得品题。",
      "已误爱憎招野鹜，更难鼓吹效黄鹂。",
      "洛阳纸贵夸霏雪，题扇桥头快落霓。",
      "聊作鲁公求米帖，鸡林声价漫相提。"
    ]
  },
  {
    "id": "adcfe4db2139143ecdb39cb2fc0b3d69",
    "title": "次韵复师竹赠诗",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "兵火流离不计年，相逢端赖有情天。",
      "消愁满引琼酥酒，话旧还亨石乳泉。",
      "庭长芝兰皆挺秀，门盈桃李倍鲜妍。",
      "偶时登眺来双岘，依样归云断复连。"
    ]
  },
  {
    "id": "adcfe4db2139143eac63becbe89f65f9",
    "title": "叠前韵题竹簃戊辰年师竹所筑",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "栽竹成簃越五年，寒生中夏雨馀天。",
      "峥嵘头角篱抽笋，虚白心肠石煮泉。",
      "半榻围棋神抖擞，三竿醉酒气清妍。",
      "不如人有如人处，别号与君两字连。"
    ]
  },
  {
    "id": "adcfe4db2139143ef974f8c4d5fb0801",
    "title": "题师竹游雁宕诗卷即用其宿净名寺诗韵",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "闲来选胜并探幽，想见诗才造凤楼。",
      "随手一编兵火历，回头十载爪泥留。",
      "鞍归马岭登临慨，岘化龙湫风雨愁。",
      "闻道天台通一路，阮刘何日许重游。"
    ]
  },
  {
    "id": "adcfe4db2139143e6fe0e67155eab3e4",
    "title": "梓材以下乡诗见示次韵复之",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "孔迩歌来乐万家，使君风度自清华。",
      "艳称渤海千秋绩，新植河阳满县花。",
      "草野通情劳笠伞，诗篇馀事散云霞。",
      "爱民自得斯民爱，领取风光一串茶。"
    ]
  },
  {
    "id": "adcfe4db2139143e6fe0e671a064d1b5",
    "title": "梓材以下乡诗见示次韵复之",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "鸣琴雅抱独宽闲，社稷民人事事关。",
      "教养兼施清界尺，文章致用焕云山。",
      "罪轻法网何妨解，草害良田务尽删。",
      "却好庶黎齐慰日，仁风果得此邦颁。"
    ]
  },
  {
    "id": "adcfe4db2139143eeac2e80b0beb41b2",
    "title": "咏洛翘园中榴花",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "白头花已老文君，赖有庭榴照夕曛。",
      "画烛高烧迎绛帐，池波微步妒红裙。",
      "独惺芳草三分色，已隔梨枝一段云。",
      "多子古来推此种，及时灌溉自殷勤。"
    ]
  },
  {
    "id": "adcfe4db2139143e674e69fc02aaf2b8",
    "title": "白榴花叠鉴叔韵",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "江南花事记诗章，此地相逢喜欲狂。",
      "香逊梅枝传驿使，清芬桃观续刘郎。",
      "裙拖缟练羞红紫，玉压钗鬟冒雪霜。",
      "待到水晶如实结，风光犹未老萧娘。"
    ]
  },
  {
    "id": "adcfe4db2139143efff1ae5f905a4ae1",
    "title": "寿龚甫三十",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "髫龄回首雁行连，已度星霜三十年。",
      "爱日高堂随杖履，闲愁时事过云烟。",
      "仁山智水心同乐，秋实春华笔妙传。",
      "愧我荒居无可献，白云欲赠思悠然。"
    ]
  },
  {
    "id": "adcfe4db2139143e3d7c77f29d3cc14d",
    "title": "咏洛翘庭中紫薇花用前榴花诗均",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "玉堂声价上青云，何幸清斋话夕曛。",
      "霞粲深红连绛幄，烟笼浅碧衬罗裙。",
      "凉归高树留题健，坐对黄昏结屋勤。",
      "漫道元微之不作，惜花今日又逢君。"
    ]
  },
  {
    "id": "adcfe4db2139143e689f9c485b11d30c",
    "title": "先大人崇祀湖府名宦八月十七日堂祭杭城",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "试罢秋闱兴未阑，肃将祀事快团栾。",
      "西泠菱芡登筵洁，东浙云山隔岸宽。",
      "敢告千秋绵俎豆，差欣五郡集衣冠。",
      "来朝苕霅溪头路，知有扶筇父老欢。"
    ]
  },
  {
    "id": "adcfe4db2139143ebfaccad086931c8b",
    "title": "由白云洞值大雪次韵复杨桂峰",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "四壁青青沈石苔，一番吊古一登台。",
      "最难风雨怀人至，况是山林踏雪来。",
      "飞瀑潺潺疑玉响，危崖树树讶花开。",
      "把樽几度临窗饮，此地围炉未忍回。"
    ]
  },
  {
    "id": "adcfe4db2139143e2fad34d5f7511fb5",
    "title": "次韵酬王鉴叔",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "劳劳车马逐鞭丝，心事纷如岁月驰。",
      "才客即思归去日，未回已计别离时。",
      "无多骨肉萦亲梦，有限韶华减客姿。",
      "求富食贫常尔尔，独惭闻道已嫌迟。"
    ]
  },
  {
    "id": "adcfe4db2139143e90d4a3296b995d93",
    "title": "途中偶成用前韵",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "残冬又得买舟回，晓驾肩舆拨雾开。",
      "山背雪馀犹我送，林端云起望人来。",
      "寒鸡三唱清茅屋，春水微生响曲隈。",
      "赢得征途无限趣，一壶新酿一盆梅。"
    ]
  },
  {
    "id": "adcfe4db2139143e90d4a32964e591fe",
    "title": "途中偶成用前韵",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "不道新春同我回，千门爆竹听如雷。",
      "摇摇旅思眠难稳，隐隐城头钥未开。",
      "月落半江帆影澹，潮平五夜角声催。",
      "推窗迟见东方白，安得戈挥海日来。"
    ]
  },
  {
    "id": "adcfe4db2139143e4f5313437cd306f1",
    "title": "春雹折盆梅感赋",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "同经霜雪耐时艰，历尽崎岖东浙山。",
      "岂料冰珠翻碧海，顿教仙骨老朱颜。",
      "香魂未断应来复，云洞留缘空自还。",
      "毕竟天工神守护，不令凡艳落人间。"
    ]
  },
  {
    "id": "adcfe4db2139143e063ededcf8215b07",
    "title": "暮宿诸暨牌头，题壁用鉴叔诗韵",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "忽惊怪石压山头，独立苍茫不计秋。",
      "突兀旅怀浑作对，崎岖客路惯忘愁。",
      "投鞭此地闲迎送，续句前游听去留。",
      "俯视纷纭车马者，不殊尘世一蜉蝣。"
    ]
  },
  {
    "id": "adcfe4db2139143e795f05f4713794e2",
    "title": "过宣何岭",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "已入山林深复深，忽逢峻岭策千寻。",
      "探梅添得诗人料，履险犹馀游子心。",
      "老树摩空云滴翠，黄花缀壁石镕金。",
      "青春此去东阳近，一路清溪有好音。"
    ]
  },
  {
    "id": "adcfe4db2139143e48cc00c5819df8f1",
    "title": "雨抵东城",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "茅檐深处宿征车，侵晓催行画不如。",
      "云气才封三里郭，雨丝已湿半肩书。",
      "花飞野寺沟流出，舟坐春江天上居。",
      "多少旅人来唤渡，年年作客敢愁予。"
    ]
  },
  {
    "id": "adcfe4db2139143e8b3a42003c5972f3",
    "title": "四游白云洞次前明张忠敏重游白云洞韵",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "春游结伴计经年，探胜寻幽思渺然。",
      "酒味不嫌茶味澹，道心争似石心坚。",
      "一堂风雨泉声护，万古台池花气妍。",
      "自愧数来无可献，白云袖得有前缘。"
    ]
  },
  {
    "id": "adcfe4db2139143e7bcfb1aea0d7f4d6",
    "title": "陈雪杭邮寄白云洞读书图题作，诗以复之",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "怕听他乡金缕歌，新词题到怅如何。",
      "东风有脚留诗住，飞瀑无心送鲤过。",
      "石洞句多惭务观，水亭图寄话东坡。",
      "明朝欲放云归去，长与严江月影磨。"
    ]
  },
  {
    "id": "adcfe4db2139143eec63246a3efcc08b",
    "title": "香亭招饮竹屋",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "道人不见写秋荷，剩有溪流环素波。",
      "三到禅关容醉客，一番清梦笑春婆。",
      "桃栽小榭红妆瘦，竹压平檐绿荫多。",
      "绝妙暮山登啸处，馀音缭绕答樵歌。"
    ]
  },
  {
    "id": "adcfe4db2139143e6ce2d48629c6089d",
    "title": "上巳送师竹归苕溪用前韵",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "送归人值暮春天，顿触离怀在眼前。",
      "满地绿阴诗似海，一帘花影酒成仙。",
      "惠连未醒西堂梦，安石还随东墅缘。",
      "惆怅武林山水接，思亲忍读白云篇。"
    ]
  },
  {
    "id": "adcfe4db2139143ed348d633dc55d1af",
    "title": "步东郊至卢宅",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "贪听溪流夹路喧，同人缓步入前村。",
      "满郊绿树迎长阪，一带平桥护短垣。",
      "好鸟声声春水畔，斜阳处处远山痕。",
      "落花被径无人扫，客到何妨不叩门。"
    ]
  },
  {
    "id": "adcfe4db2139143ec134efd038af44db",
    "title": "中秋前夕牌头题壁依前韵",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "万山妆澹到中秋，归路年年快卧游。",
      "水泻平桥移足底，树狂落叶打人头。",
      "久疏似友新醅饮，乍晤犹亲旧句留。",
      "此去大江看月满，转愁风雨急扁舟。"
    ]
  },
  {
    "id": "adcfe4db2139143ef694c5b68e714ab6",
    "title": "十月十九日去严州",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "果见严滩彻底清，孤舟来去怎忘情。",
      "江如学派迂能达，山似诗怀看不平。",
      "出水送君鱼知味，穿林识我鸟呼名。",
      "双峰回首慈云近，亲舍今朝有阿兄。"
    ]
  },
  {
    "id": "adcfe4db2139143e5043c7d4d8752556",
    "title": "将去东阳留别诸友用洛翘韵",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "阳生冬至又来春，遽唱骊歌拂袖尘。",
      "飞雁搏沙原小聚，鸣莺求友听常新。",
      "山林迎送偏劳我，翰墨因缘大快人。",
      "临别开尊无限意，顿教佳酿失芳醇。"
    ]
  },
  {
    "id": "adcfe4db2139143ec47295a950c97322",
    "title": "留别李春皋阁学",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "秀气何年毓木香，士林争仰鲁灵光。",
      "将周甲子琼林宴，早到公卿弟子行。",
      "坐对孔山乔葛远，学习婺派吕朱长。",
      "回头卅馀年前事，半入篇章人不忘。"
    ]
  },
  {
    "id": "adcfe4db2139143ec47295a9485de87c",
    "title": "留别李春皋阁学",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "鲰生何幸接光仪，两载追随遇亦奇。",
      "华衮褒成先子赞，师门介我校官诗。",
      "一庭花树春秋好，满郭云山来往宜。",
      "此日阶前辞别去，敢云问道已嫌迟。"
    ]
  },
  {
    "id": "adcfe4db2139143e32b6d50aa31c89e6",
    "title": "腊八由东阳至金华肩舆值雪，用洛翘赠行诗韵",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "车驰一路静无哗，司马题桥今莫夸。",
      "天为旅人添好事，雪非诗意不飞花。",
      "空林落寞栖巢鸟，茅屋依稀卖酒家。",
      "嗟我仆夫殊老马，涂迷日暮怅三叉。"
    ]
  },
  {
    "id": "adcfe4db2139143e32b6d50a070a190a",
    "title": "腊八由东阳至金华肩舆值雪，用洛翘赠行诗韵",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "漫道轻车似水流，苦行苦若我吟秋。",
      "帘垂终日嘲新妇，玉种千山学卧游。",
      "憀落荒村无犬吠，弓刀小队映蝥头。",
      "闲除篷雪融成水，题句邮亭佳话留。"
    ]
  },
  {
    "id": "adcfe4db2139143e32b6d50a405c0bc6",
    "title": "腊八由东阳至金华肩舆值雪，用洛翘赠行诗韵",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "纵横驿路息吟肩，漫说明朝雪霁天。",
      "倦整行囊衫尽湿，独醒长夜枕频迁。",
      "邻家饭熟饶情话，渔市人归数酒钱。",
      "赢得竹居今住竹，一编怅触别时筵。"
    ]
  },
  {
    "id": "adcfe4db2139143e32b6d50a795afc1b",
    "title": "腊八由东阳至金华肩舆值雪，用洛翘赠行诗韵",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "连朝风雪去东阳，征路争如云路长。",
      "池傍堤高迷辙迹，履艰地滑甚冰霜。",
      "重城启钥衔枚走，深夜敲门煮酒忙。",
      "同是他乡行役者，书成寄与雁鸿行。"
    ]
  },
  {
    "id": "adcfe4db2139143e45199aa131b6161c",
    "title": "岁朝杭寓独居书除夕思母之作五首",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "偶住西湖六度春，旅怀怅触在今辰。",
      "一年怕说是除夕，卅载何曾离老亲。",
      "独酌屠苏滋味薄，频闻爆竹岁华新。",
      "遥知塔拥双峰里，压岁分钱少一人。"
    ]
  },
  {
    "id": "adcfe4db2139143e45199aa1d8bdccd9",
    "title": "岁朝杭寓独居书除夕思母之作五首",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "妻孥劝酒不停杯，分岁迎年自主裁。",
      "席设一堂团聚样，仪成遥拜笑颜陪。",
      "推情此际谋诚拙，追念前尘我尚孩。",
      "间听小孙初学语，娘娘明日好归来。"
    ]
  },
  {
    "id": "adcfe4db2139143e45199aa193feb429",
    "title": "岁朝杭寓独居书除夕思母之作五首",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "归来必得阿兄随，否则仍怀异地思。",
      "萱草果能蠲忿恨，雁行何敢独差池。",
      "岁原无晚他时砚，白不能除两鬓丝。",
      "安得诛茅偕隐去，名山终养我奚疑。"
    ]
  },
  {
    "id": "adcfe4db2139143e45199aa1d259fd0b",
    "title": "岁朝杭寓独居书除夕思母之作五首",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "生憎世俗太粗疏，未得真情赋遂初。",
      "禄养岂能全志养，分居总不若同居。",
      "情欢野老偏隆古，孝尽颛愚胜读书。",
      "同是思亲逢节候，天涯多少倚门闾。"
    ]
  },
  {
    "id": "adcfe4db2139143e45199aa1273a4652",
    "title": "岁朝杭寓独居书除夕思母之作五首",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "倚遍阑干兴未阑，无端狼藉笑杯盘。",
      "荆妻依恋庭帷远，游子归来风雪寒。",
      "壮盛韶华空寂寞，迢遥家室话团栾。",
      "春晖从此年年好，何计偕承菽水欢。"
    ]
  },
  {
    "id": "adcfe4db2139143e48dbda70daa18134",
    "title": "张黼臣见题拙稿步韵谢之",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "迩年世事尽翻新，诗酒如君亦雅人。",
      "拨去穷愁留血性，好看春色助精神。",
      "乔枝旧契书容读，棣萼新芳趣自真。",
      "覆瓮一编叹已久，今朝何幸拂浮尘。"
    ]
  },
  {
    "id": "adcfe4db2139143e5ea92788c55d2deb",
    "title": "春仲偕黼臣乘小舟泛西湖，由孤山白沙堤步归，次前韵",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "草色青青柳色新，偷间学作少年人。",
      "斜阳半郭情饶我，诗景全湖妙入神。",
      "艇小冲开春涨暖，花浓照见酒怀真。",
      "平湖陡觉湖平好，未到孤山早涤尘。"
    ]
  },
  {
    "id": "adcfe4db2139143e5ea927883261fe5f",
    "title": "春仲偕黼臣乘小舟泛西湖，由孤山白沙堤步归，次前韵",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "西泠别后两年新，山色如逢蕴藉人。",
      "但得楫舟安水国，无愁波浪弄风神。",
      "岩空人去闲花住，岸远禽来好语真。",
      "回首婺东桃洞在，几多春意绾车尘。"
    ]
  },
  {
    "id": "adcfe4db2139143edc5a4339e0d39011",
    "title": "清明独步湖上饮临水酒家",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "又到清明桃李开，钱唐门外独徘徊。",
      "野田荒冢谁存问，风雨烟波孰主裁。",
      "近水楼台招我去，随堤鱼鸟逐人来。",
      "销金窝乏销金侣，剩有南山照酒杯。"
    ]
  },
  {
    "id": "adcfe4db2139143edc5a433962883927",
    "title": "清明独步湖上饮临水酒家",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "酒醉黄垆暮不扫，湖光呼吸入几微。",
      "沽钱遇客非尘俗，放棹逢僧亦化机。",
      "得佐新泉烧野火，莫攀垂柳插柴扉。",
      "回头犹怅重城隔，难与闲鸥日日飞。"
    ]
  },
  {
    "id": "adcfe4db2139143e16ba009d18820b30",
    "title": "次韵复黼臣赠诗",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "滔滔江水去如斯，犹幸知心遇未迟。",
      "诗不求工偏适性，事惟近古那嫌奇。",
      "传家自具龙驹种，处世无营鴳鹊枝。",
      "太息故人今不作，羊公谁见岘山碑。"
    ]
  },
  {
    "id": "adcfe4db2139143e16ba009da432fe28",
    "title": "次韵复黼臣赠诗",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "橐橐斋前听屐过，一庭皓月映藤萝。",
      "阮生此日雄心减，平子当年作赋多。",
      "坐对银缸闲漏刻，兴乘画棹到烟波。",
      "好呼越酿欣同癖，驱我愁魔有酒魔。"
    ]
  },
  {
    "id": "adcfe4db2139143eb177a995bf6bc1a7",
    "title": "咏桃李杏梨四花各以士事比之",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "才士年华一望新，好将红紫斗芳辰。",
      "奇文焕烂殊平淡，绝世声名得笑颦。",
      "艳福许消金谷酒，凡枝不到武陵春。",
      "恒蹊此日推先步，多少秦人未问津。"
    ]
  },
  {
    "id": "adcfe4db2139143eb177a99565421748",
    "title": "咏桃李杏梨四花各以士事比之",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "高士风光在目前，不须丰度溯当年。",
      "独清格调神都静，亦列门墙气倍妍。",
      "水榭立残明月夜，朱栏倚遍暮春天。",
      "伴来桃杏皆时辈，敢以孤芳谢众缘。"
    ]
  },
  {
    "id": "adcfe4db2139143eb177a99509c253b5",
    "title": "咏桃李杏梨四花各以士事比之",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "佳士襟期似旧不，山林廊庙莫须求。",
      "繁华才醒江南梦，车马方夸冀北游。",
      "未减诗情红日里，长留春意小枝头。",
      "归来初罢琼林宴，间与东风快唱酬。"
    ]
  },
  {
    "id": "adcfe4db2139143eb177a995b700de43",
    "title": "咏桃李杏梨四花各以士事比之",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "寒士生憎物候繁，犹能花样及时翻。",
      "胭脂不染留真面，风雨无欺赖宿根。",
      "雪压一枝难免俗，冰清半夜最销魂。",
      "年来无复游人问，空对黄昏深锁门。"
    ]
  },
  {
    "id": "adcfe4db2139143edc67d3fb78acea13",
    "title": "次韵复湘文观察寄示白芍药诗",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "新使声华驾沈珩，诗章何幸得投琼。",
      "元君佳兴琉璃净，韩子仙宫格韵清。",
      "昭质不知金带贵，冰心争说玉壶明。",
      "富春山里春多少，夺得延春亭畔生。"
    ]
  },
  {
    "id": "adcfe4db2139143edc67d3fbe00e6f1b",
    "title": "次韵复湘文观察寄示白芍药诗",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "休将婪尾惜芳筵，犹永年年清白传。",
      "翻锦那堪云缦缦，当阶赖有月娟娟。",
      "情深雪海春离别，色乱香丝人渺绵。",
      "羡杀前身东武种，盘盂样拥玉团圆。"
    ]
  },
  {
    "id": "adcfe4db2139143ebf5a9d400e40e9da",
    "title": "又次韵二首",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "我是璇宫近侍身，浓妆忍与碧朱伦。",
      "缟衣未卸番风尽，珠泪才干仙露新。",
      "正说光华依旭日，何期霜雪殿阳春。",
      "非关白发谈天宝，悽绝琼楼乍坠人。"
    ]
  },
  {
    "id": "adcfe4db2139143ebf5a9d4096f585b3",
    "title": "又次韵二首",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "瑶台底是绝人群，稽首东皇挽日曛。",
      "风物纵成双鬓雪，尘寰已隔万重云。",
      "非徒粉本扬州画，欲使灵根天下闻。",
      "小草无心安朴素，梢头弄句不成文。"
    ]
  },
  {
    "id": "adcfe4db2139143e4fd70fb9ba8961ca",
    "title": "竹醉日",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "鄠社檀溪夙著名，琅玕醉倒别关情。",
      "雪消前度开清宴，风暖今朝怅举觥。",
      "涓滴酒泉聊慰藉，蹒跚仙骨独分明。",
      "虚心借问东南美，多少云根外水生。"
    ]
  },
  {
    "id": "adcfe4db2139143ec7b7399fc65e92a3",
    "title": "分龙日",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "江海空蒙烟雨天，分龙时节话年年。",
      "谁知鳞甲翻长夏，常见风云战野田。",
      "犁逐千家秧插未，虹藏万壑水流膻。",
      "南辕北辙原无别，准备雷车改著鞭。"
    ]
  },
  {
    "id": "adcfe4db2139143e96cd478c473f70c6",
    "title": "卜居六咏",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "先筑茅亭地拓弓，泠然惠我有清风。",
      "劳劳历尽关河险，面面犹吹尘垢空。",
      "雨过偶然巢喜燕，云开争羡遇飞鸿。",
      "前程万里知多少，都在披襟独立中。"
    ]
  },
  {
    "id": "adcfe4db2139143e96cd478cdd33c75c",
    "title": "卜居六咏",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "曲榭新除亭外幽，贪看月色半勾留。",
      "欣徵冰抱邀明镜，恐误池鱼触玉钩。",
      "华压栏前移得影，云浮树杪漫当头。",
      "从知皓魄无私照，何必经营近水楼。"
    ]
  },
  {
    "id": "adcfe4db2139143e96cd478c7584a3f8",
    "title": "卜居六咏",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "才经水榭是修廊，往复回环路不妨。",
      "姑作盘旋奇蓄势，能舒步履漫嫌长。",
      "飞飞粉蝶随平槛，曲曲花枝绕短墙。",
      "月转帘腰留一角，及时珍重在诗肠。"
    ]
  },
  {
    "id": "adcfe4db2139143e96cd478c1b2c3e6b",
    "title": "卜居六咏",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "廊前曲室费评论，邃密商量道大存。",
      "满壁图书供老眼，一房花石护云根。",
      "懒闻世事居当户，欲谢尘踪坐闭门。",
      "赢得斜阳窗外逗，谁云时节近黄昏。"
    ]
  },
  {
    "id": "adcfe4db2139143e96cd478c1619271b",
    "title": "卜居六咏",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "活泼源头悟到时，才成曲室复芳池。",
      "缘他濠濮知鱼乐，不为楼台得月迟。",
      "尺寸程将工计较，方圆样费我寻思。",
      "著书户闭由来久，涤砚而今便自持。"
    ]
  },
  {
    "id": "adcfe4db2139143e96cd478c9ee89100",
    "title": "卜居六咏",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "无多绿树荫茅庵，既得栽花种亦堪。",
      "辛苦十年期有用，安排一院孰能谙。",
      "有书偶傍跟前读，作赋何劳枯后参。",
      "杞梓楩楠材足贡，不徒竹箭美东南。"
    ]
  },
  {
    "id": "adcfe4db2139143effcda2f91d259227",
    "title": "正月十二日由杭挈眷至湖与叔兄同居",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "偶住杭州十载除，却难抛去是西湖。",
      "泉惟名冷流能远，山得栽梅性不孤。",
      "送我灵峰云叠锦，饶他春意雨初苏。",
      "苕溪烟景天然画，一幅浮家泛宅图。"
    ]
  },
  {
    "id": "adcfe4db2139143effcda2f988aade64",
    "title": "正月十二日由杭挈眷至湖与叔兄同居",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "谁是当年张志和，钓徒终老住烟波。",
      "惭无健笔驱词客，剩有残篇发棹歌。",
      "载酒不妨过北海，爱山仍得效东坡。",
      "风尘纵有嘉宾主，三到吴兴感慨多。"
    ]
  },
  {
    "id": "adcfe4db2139143effcda2f9c8eb39f7",
    "title": "正月十二日由杭挈眷至湖与叔兄同居",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "夜泊溪湾听雨声，终宵闲数短长更。",
      "舟中人醒鱼先觉，林外灯残波尚明。",
      "村妇归家藏小艇，邻翁话旧对寒檠。",
      "光阴烈火原容易，又说来朝是我生。"
    ]
  },
  {
    "id": "adcfe4db2139143effcda2f9a74bb399",
    "title": "正月十二日由杭挈眷至湖与叔兄同居",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "诘朝偏值石尤风，骇浪惊涛在眼中。",
      "无福看山峰压背，有缘邀月色当空。",
      "长途霜气催诗稿，满郭清光到泮宫。",
      "儿女不知重聚首，也从侪辈乐融融。"
    ]
  },
  {
    "id": "adcfe4db2139143ea6fba792ecdbe22f",
    "title": "白牡丹次冯味吴韵",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "清白声名压众芳，何期富贵集华堂。",
      "全身珠露初离浴，半面晴云乍洗妆。",
      "月朗瑶台花国色，波凌玉佩水仙王。",
      "唐宫已罢杨妃舞，薄晕罗衣冰雪香。"
    ]
  },
  {
    "id": "adcfe4db2139143e04f828867efc4c25",
    "title": "初游云巢",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "群山抱处耸楼台，拔地长松夹路栽。",
      "流水声中寻道去，乱云堆里听经来。",
      "何年高隐留书阁，此日清游濯酒杯。",
      "潭上莫愁龙梦醒，斜阳绕郭不须回。"
    ]
  },
  {
    "id": "adcfe4db2139143e2aabce1609ff8972",
    "title": "代复薛观察即此其洗儿诗韵",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "藕花香里报新诗，最好麟儿初洗时。",
      "作室有书欣读早，随园得子合名迟。",
      "神驹头角骅骝种，老凤威仪廊庙知。",
      "朱芾君王从此咏，承平雅欲惬心期。"
    ]
  },
  {
    "id": "adcfe4db2139143eccf11cf6a1087a4b",
    "title": "前诗题后谛观卷中先人印章为前时所未见者，再成七律写怀",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "重到吴兴八桂堂，词存七字认遗章。",
      "搜穷沧海馀生晚，劫历红羊斯道伤。",
      "要识石交崇世得，无愁云外落天香。",
      "学吟一再羞貂续，手泽于今未敢忘。"
    ]
  },
  {
    "id": "adcfe4db2139143e8204c3e0a25a443f",
    "title": "寻吴烈女赛金墓",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "昔传弱女成名惨，今访孤茔春日曛。",
      "一带湖山钟劲节，满林红紫散遗芬。",
      "贞魂应傍明霞墓，奇气争飞金盖云。",
      "华表森森双峙处，留题犹记鲤庭闻。"
    ]
  },
  {
    "id": "adcfe4db2139143e53a3c073f158601b",
    "title": "冬至后偕衡甫至湖城北窑湾同儿殡地，口占哀之",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "独怜七岁儿生小，竟不归从何有乡。",
      "魂魄原知无定处，形骸忍使落他方。",
      "乱坟堆里情根淡，故里人逢地下长。",
      "记取西泠来日路，碧湖南去自堂堂。"
    ]
  },
  {
    "id": "adcfe4db2139143e03006f24befd51db",
    "title": "湖城重建三贤祠落成",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "城西争说谢公塘，后有颜苏德泽长。",
      "十卷诗吟留刺史，百年神定在桐乡。",
      "云移镇霅楼头白，风送洼尊亭外凉。",
      "旧日宫垣安可仰，斯民去思不能忘。"
    ]
  },
  {
    "id": "adcfe4db2139143e03006f243d042e95",
    "title": "湖城重建三贤祠落成",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "重新祠宇祀三贤，鼎峙千秋香火缘。",
      "广拓烟波江汇外，清留柤豆月湖边。",
      "香升蘋藻神昭洁，乐奏承平礼告虔。",
      "休息还欣楼近水，弁山苍霭扑窗前。"
    ]
  },
  {
    "id": "adcfe4db2139143effe0eaa7232cdc76",
    "title": "棣笙以五十书怀诗索和次韵复之",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "笑他品格总平常，不向槐黄岁踏忙。",
      "帜树词坛名早立，经横绛帐道难忘。",
      "琴书十载儒官铎，泉石当年处士装。",
      "前日知非今更进，敢将岁月老文场。"
    ]
  },
  {
    "id": "adcfe4db2139143ef8e1712120001823",
    "title": "春饮衡甫郡庠即席示杨宾于世丈",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "每过高斋俨若思，森森八桂错金枝。",
      "最难孤子重游地，未隔髫龄趋对时。",
      "门外桑田沧海易，室中诗酒故人知。",
      "黉宫香火证缘会，僾见忾闻总不离。"
    ]
  },
  {
    "id": "adcfe4db2139143ebefe8c706094e89b",
    "title": "复偕杨施二广文饮程庠二雨堂柬主人孙子兰",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "相逢底是薄寒毡，醉倒鳣堂抱瓮眠。",
      "一样知交今旧雨，卅年客梦去来缘。",
      "无心新月窥书剑，有意春灯照管弦。",
      "赢得连朝文字饮，同乡到此小游仙。"
    ]
  },
  {
    "id": "adcfe4db2139143ea53a42fd1d95a4df",
    "title": "至绍城留别宋白楼拔萃",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "十载名场任是非，塞翁得失早忘机。",
      "何期蹇足驱驽驾，偶触新情学鹳飞。",
      "搏虎恐贻冯妇笑，割鸡应惹武城讥。",
      "浮家幸有苕溪在，为趁斜风细雨归。"
    ]
  },
  {
    "id": "adcfe4db2139143e8547d14d74ae28bb",
    "title": "由杭放小舟至湖",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "武林山水过匆匆，春到苕溪一棹通。",
      "村女桑前衫子绿，晴霞林外杏花红。",
      "炉香成市人闻梵，渔网连波星落篷。",
      "如此舟行浑不夜，布帆况有五更风。"
    ]
  },
  {
    "id": "adcfe4db2139143e032a27b350429326",
    "title": "春暮宾于招饮安庙花园即席叠前归字韵",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "园林犹是昔人非，赖有知交补化机。",
      "小会亲朋文字饮，偶联诗句水云飞。",
      "登龙几辈推韩望，画虎连年合马讥。",
      "屈指郎君新杏宴，群占吉兆折花归。"
    ]
  },
  {
    "id": "adcfe4db2139143eeec89925e5f2d3ae",
    "title": "夏四月重游云巢",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "一年已隔山居梦，万壑仍看云影归。",
      "翠竹苍松围地脉，岩花涧水熟天机。",
      "入林密处金承盖，当夏凉时风满衣。",
      "悟彻神仙无滞境，傍舟白鹭逐波飞。"
    ]
  },
  {
    "id": "adcfe4db2139143e46477dfb910f807e",
    "title": "次韵送冯太守由湖之杭",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "九贤祠外驻车铃，话别洼尊旧有亭。",
      "谢老功名总墅屐，苏公诗酒著笙瓶。",
      "泽周苕霅歌黎庶，目极樯帆接紫冥。",
      "三度攀辕无计住，好山一路送篷青。"
    ]
  },
  {
    "id": "adcfe4db2139143e46477dfb00f3cfce",
    "title": "次韵送冯太守由湖之杭",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "群居广厦说鸣铃，问字迟来墨妙亭。",
      "滥列吹竽筹借箸，特惭汲绠井羸瓶。",
      "依韩已慰诗书愿，怀李无愁云树冥。",
      "最是离情图不尽，西湖杨柳六桥青。"
    ]
  },
  {
    "id": "adcfe4db2139143eb011f03cdac3c826",
    "title": "再次前韵寄冯太守",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "莫问系铃人解铃，清刚直上自亭亭。",
      "何虞谤毁销金鼎，不藉文章翻水瓶。",
      "潮落钱江帆影净，云归鹫岭柳烟冥。",
      "遥知悟彻闲中趣，门外吴山别样青。"
    ]
  },
  {
    "id": "adcfe4db2139143eb011f03cbe7fde26",
    "title": "再次前韵寄冯太守",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "生憎掩耳盗金铃，磊落乾坤立草亭。",
      "习苦此时勤运甓，浇愁有酒屡倾瓶。",
      "淘沙逐浪鸥波阔，残月鸣蛩秋色冥。",
      "无计蕉窗人夜读，秋凉如水一灯青。"
    ]
  },
  {
    "id": "adcfe4db2139143e87eeb295acded71f",
    "title": "饮湖郡庠即旧时重桂堂也即席赠汪教授",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "韶华廿载逝如斯，杯酒兴怀今昔时。",
      "堂取君家丛桂义，编留先集校官诗。",
      "依然文字朋僚饮，难得丹铅几席随。",
      "开到白莲人未倦，当年茂叔不吾欺。"
    ]
  },
  {
    "id": "adcfe4db2139143e6d1b22cc2985cb3c",
    "title": "重九偕衡甫少帆三游云巢",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "满郭霜林唤野舲，芦花深处偶然停。",
      "无边木叶随时落，不断山光为我青。",
      "佳节何妨人淡菊，仙寰长许鸟听经。",
      "遨游三度忘知止，愿老前溪止止亭。"
    ]
  },
  {
    "id": "adcfe4db2139143ea4aa1db9eb629c12",
    "title": "雪后次韵答棣笙",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "融雪朝朝讶雨晴，看山著屐快闲行。",
      "登高偶效邯郸步，掷句重逢金石声。",
      "愧我散材深谷老，多君雅望顺鸿轻。",
      "袖中诗本新携去，琼玉盈庭月又横。"
    ]
  },
  {
    "id": "adcfe4db2139143e39509337c1a96961",
    "title": "棣笙以叠韵来报以二首",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "茅檐也是慰新晴，暴背赢他衣锦行。",
      "作字烘窗腾墨气，砺寒唾地集冰声。",
      "庭蕉雪折心抽尽，砌竹风敲竿立轻。",
      "何幸知心佳句续，晚来酌酒看参横。"
    ]
  },
  {
    "id": "adcfe4db2139143e39509337fb019a36",
    "title": "棣笙以叠韵来报以二首",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "昨宵既雪午重晴，造化无心云自行。",
      "忙到诗人分险韵，时来舟子打冰声。",
      "身如野鹤烟林瘦，意逐沙鸥天地轻。",
      "最是奇穷得奇句，万山尽处大河横。"
    ]
  },
  {
    "id": "adcfe4db2139143ee9a473e4ce02f533",
    "title": "上元前夕叠韵复棣笙",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "梓里棠封溯昔贤，披寻卷牍写联翩。",
      "时形梦入羹墙里，不觉春回梅柳边。",
      "天道循环寒代暑，他乡羁旅日穷年。",
      "岁除懒把新诗祭，客到犹欣醉欲眠。"
    ]
  },
  {
    "id": "adcfe4db2139143ee9a473e413b6f920",
    "title": "上元前夕叠韵复棣笙",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "茅庐赏雪集群贤，小住神仙气运翩。",
      "乐事偏饶荒径外，春游待约太湖边。",
      "酸咸世味周寒士，灯火街头学少年。",
      "惆怅连朝风雨紧，宵深清冷不成眠。"
    ]
  },
  {
    "id": "adcfe4db2139143e06976ed1f474d5ab",
    "title": "次韵复宾于元日却寄诗",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "西园雅集溯当年，得半庄谈月上弦。",
      "金石至交文字契，神仙高会主宾贤。",
      "不期易世雷陈结，好把新情苕霅传。",
      "科弟循良欣所愿，谁嫌闲散郑君虔。"
    ]
  },
  {
    "id": "adcfe4db2139143e0dec2701175f6a2c",
    "title": "清明客祭口占",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "失怙于今十八年，故乡回首泪凄然。",
      "全家衣食驱毛颖，六度清明迷柳烟。",
      "卜宅偏为霜雪难，连床空结雨风缘。",
      "新成高阁崇乡祀，苕霅之间僾忾传。"
    ]
  },
  {
    "id": "adcfe4db2139143e0dec270110cbffb3",
    "title": "清明客祭口占",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "兼痛埙吹化却尘，黄粱小梦十逢春。",
      "已多宿草埋新冢，孰继苏门话旧人。",
      "遗恨尽多随处有，旅怀敢向屈时伸。",
      "但期灵爽长呵护，次第贻谋后此身。"
    ]
  },
  {
    "id": "adcfe4db2139143ea7b1111659b8440b",
    "title": "咏新萍四首",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "年年飞絮化浮萍，绾起闲愁人未经。",
      "省识风光重入梦，那堪聚散已忘形。",
      "轻随暖涨篙添晕，酿逐春江草逊青。",
      "依样欣欣新绿逗，东皇底是付飘零。"
    ]
  },
  {
    "id": "adcfe4db2139143ea7b11116cdb6e493",
    "title": "咏新萍四首",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "飘蓬生性未曾知，敢说来朝绿满池。",
      "槛外柔姿增绰约，波心弱态认参差。",
      "描成春色三分候，点破诗魂一半时。",
      "转恐离亭留不住，须臾轻散到天涯。"
    ]
  },
  {
    "id": "adcfe4db2139143ea7b111165f1a7bd3",
    "title": "咏新萍四首",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "津涯相忆近如何，芳信斜阳望不多。",
      "文采亦思翻碧藻，匀圆初未让新荷。",
      "晴烟乍往情难觅，画舫微黏淡欲拖。",
      "犹幸生机常活泼，无劳催唱采萍歌。"
    ]
  },
  {
    "id": "adcfe4db2139143ea7b111165057a055",
    "title": "咏新萍四首",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "水调新歌听处真，一番意绪惜芳辰。",
      "剧怜点点临风碎，生怕纤纤贴镜频。",
      "泛沚有痕才著色，衬花无力漫成茵。",
      "最难年少江湖客，未见前朝送别人。"
    ]
  },
  {
    "id": "adcfe4db2139143e51c8ef509ad751b8",
    "title": "四月十日偕叔兄四到云巢",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "四度看山到上方，天教南北任徜徉。",
      "相逢斑白人忘杖，得饱烟霞酒谢觞。",
      "宿雾团成郊树绿，和风吹满野花香。",
      "莫嫌此后题诗懒，倚竹当空刻树行。"
    ]
  },
  {
    "id": "adcfe4db2139143e709866eb934bbe55",
    "title": "咏松花",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "不独浓阴当夏凉，枝头蕊发几多长。",
      "原知未入时花样，却好翻成古色香。",
      "筛月粉移桐乳白，含霜晴散木棉黄。",
      "坚心宥把诗脾洗，和露餐馀齿颊芳。"
    ]
  },
  {
    "id": "adcfe4db2139143e709866ebdd7708d2",
    "title": "咏松花",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "满听鸣涛历乱栽，非红亦似雨飘来。",
      "偶飞僧舍拈藤壁，闲与仙人扫石台。",
      "翠傍金浮龙甲动，声随子落鹤粮猜。",
      "佐他竹叶新醅熟，林外无风洒酒杯。"
    ]
  },
  {
    "id": "adcfe4db2139143e6b58aad7d577f183",
    "title": "宾于寄诗谢送秋花数种次韵复之",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "催钱县吏不须猜，夜半送花何处来。",
      "几曲苕溪萦旧梦，一笼秋色报新栽。",
      "草泥多露情都淡，风月迎人颜乍开。",
      "何幸钝根植灵境，诗篇换得佐香醅。"
    ]
  },
  {
    "id": "adcfe4db2139143e72d71acdbffcca32",
    "title": "苔衣",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "青青色染认苔痕，衣上庭阶迹自存。",
      "花气未曾因热客，春风独不谢蓬门。",
      "争夸绣锦留新样，共说铺茵有宿根。",
      "添得浅纹随屐印，芰荷香制可齐论。"
    ]
  },
  {
    "id": "adcfe4db2139143ebf3029565f7204df",
    "title": "松钗",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "历乱苍髯集翠攒，荆钗虽异可齐观。",
      "融成云外簪花格，压尽人间士女冠。",
      "高挹枝头应接凤，斜穿股影讶飞鸾。",
      "无多林下针芒露，相与同心到岁寒。"
    ]
  },
  {
    "id": "adcfe4db2139143eae720279307925e4",
    "title": "秧针",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "好把天工巧与人，田禾初茁簇生新。",
      "雨沾颖滑芸方润，露滴芒寒插乍匀。",
      "柳脚添丝闲组织，鱼苗出水浑陶甄。",
      "无边绣壤齐分刺，谁使饥躯西北民。"
    ]
  },
  {
    "id": "adcfe4db2139143e16e7467bac7aa37d",
    "title": "竹粉",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "几丛解箨认斑斑，左右新抽未宥删。",
      "不藉铅华归素质，要留清白在名山。",
      "敷成薄腻开诗本，著处轻匀谢醉颜。",
      "一笑相逢梅雪际，征衣香扑有无间。"
    ]
  },
  {
    "id": "adcfe4db2139143e784edd03b79b20a1",
    "title": "九日登岘山",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "重九登高日，同人到岘山。",
      "堂堂怀逸老，红树白云闲。"
    ]
  },
  {
    "id": "adcfe4db2139143eee8b01a4d4c27501",
    "title": "遗书",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "孤子身边籍，先人地下心。",
      "不闻前夜教，流泪满衣襟。"
    ]
  },
  {
    "id": "adcfe4db2139143e917eae6b4845e7b9",
    "title": "续梦中语",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "水浅天亦浅，山深路亦深。",
      "醒来欲续句，梦景渺难寻。"
    ]
  },
  {
    "id": "adcfe4db2139143e75bbe96f3d18b5fa",
    "title": "旅窗闻桂",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "何处木犀植，风吹断续香。",
      "香无今夕异，重桂坐高堂。"
    ]
  },
  {
    "id": "adcfe4db2139143e0aa1c41145c28ebf",
    "title": "秋初偕伯兄泛西湖值雨",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "新秋同雁至，幸得不离群。",
      "湖水清清抱，山南山北云。"
    ]
  },
  {
    "id": "adcfe4db2139143e0aa1c41178086cf1",
    "title": "秋初偕伯兄泛西湖值雨",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "看云四时起，一棹冲波去。",
      "堤柳尽萧萧，蝉声无觅处。"
    ]
  },
  {
    "id": "adcfe4db2139143e0aa1c41163ce7c09",
    "title": "秋初偕伯兄泛西湖值雨",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "把酒问轻鸥，游人似旧不。",
      "采菱莫刺手，许我此勾留。"
    ]
  },
  {
    "id": "adcfe4db2139143e0aa1c41119fd0415",
    "title": "秋初偕伯兄泛西湖值雨",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "荷报连番雨，烟蒙失尽山。",
      "白衣人几个，呼渡不知还。"
    ]
  },
  {
    "id": "adcfe4db2139143eeb3f494279b04da9",
    "title": "夏夜口占",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "重桂堂前桂荫浓，同侪夜话豁襟胸。",
      "二三女弟闲无事，细数天宁寺撞钟。"
    ]
  },
  {
    "id": "adcfe4db2139143ec56f2977fc7c5d2f",
    "title": "咏庭中白蘋花",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "朝开夜合出芳姿，小草居然也准时。",
      "吾爱斜阳风动处，闲情多半催新诗。"
    ]
  },
  {
    "id": "adcfe4db2139143e0500bb6dc1af66fe",
    "title": "侍母归家",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "布帆无恙挂天涯，未惯行程问日斜。",
      "船上老人频指点，曹江西去阿侬家。"
    ]
  },
  {
    "id": "adcfe4db2139143e0500bb6d80ffba8f",
    "title": "侍母归家",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "一峰盘绕势崔巍，老屋三间傍水隈。",
      "堂上白头人几个，杖藜言笑出门来。"
    ]
  },
  {
    "id": "adcfe4db2139143e2cf1b45786de5d02",
    "title": "落花",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "一庭芳草堕残红，消尽春光满眼中。",
      "大半东皇妒艳色，莫教零落怨东风。"
    ]
  },
  {
    "id": "adcfe4db2139143e76e4db5410dc822c",
    "title": "雨中舟行",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "几扇柴扉临水开，稻田湾里橹声来。",
      "波纹细皱江如练，雨不催诗诗自催。"
    ]
  },
  {
    "id": "adcfe4db2139143e76e4db54b9692ab2",
    "title": "雨中舟行",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "天空岸远认模糊，江树蒙蒙山有无。",
      "一幅丹青浓水墨，教人重绘辋川图。"
    ]
  },
  {
    "id": "adcfe4db2139143e5e146ac980183a9e",
    "title": "分得糟蟹",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "新酿开时晚稻红，霜螯买向五湖东。",
      "醉乡风味知何似，一笑烦君入瓮中。"
    ]
  },
  {
    "id": "adcfe4db2139143e124f4742ad3d25f3",
    "title": "咏水车限南三酣韵",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "田家无雨苦耘三，斜架橘槔齐踏酣。",
      "知是天工人可代，禾苗兴起亩东南。"
    ]
  },
  {
    "id": "adcfe4db2139143e70dd918e611eb984",
    "title": "庭中牡丹",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "第一香开国色夸，壶觞排日赏家家。",
      "只因误入濂溪宅，未识君为富贵花。"
    ]
  },
  {
    "id": "adcfe4db2139143eb454b3a8b5c8fc32",
    "title": "龙山道中",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "贪看山色步迟迟，瀑布松涛一路随。",
      "最好曹娥江落日，暖风十里晚春时。"
    ]
  },
  {
    "id": "adcfe4db2139143e7c1c360d3662eb8f",
    "title": "至沪偶病",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "未卸征帆病染躯，沉吟旅枕竟模糊。",
      "强将诗意从头觅，诗到申江一句无。"
    ]
  },
  {
    "id": "adcfe4db2139143e7c1c360d1d6c04e4",
    "title": "至沪偶病",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "可怜老母倍乡愁，日日问儿小愈不。",
      "勉劝儿尝今日药，床头犹有药钱留。"
    ]
  },
  {
    "id": "adcfe4db2139143e7c1c360d2d694323",
    "title": "至沪偶病",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "传说烽烟近浦东，哀鸿嘹唳梦魂中。",
      "流民贫病无生计，谁仗扁舟万里风。"
    ]
  },
  {
    "id": "adcfe4db2139143e68382430da086e8a",
    "title": "通州任家港车行",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "奄奄海上七辰周，病到通州竟卧游。",
      "明日坐车知早起，忠孝已可数更筹。"
    ]
  },
  {
    "id": "adcfe4db2139143e68382430dcf3932f",
    "title": "通州任家港车行",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "杨柳扶疏夹道舒，舟人扶我上轻车。",
      "流民入画无长物，一个残人一束书。"
    ]
  },
  {
    "id": "adcfe4db2139143e86c1455571977471",
    "title": "过漂母祠",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "多情一饭见途穷，巾帼须眉驾沛公。",
      "多少乞人求不得，不知湮没几英雄。"
    ]
  },
  {
    "id": "adcfe4db2139143e86c14555dc2dd988",
    "title": "过漂母祠",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "奇士常逢潦倒秋，汤汤淮水溯韩侯。",
      "时当失意受恩易，不必千金亦愿酬。"
    ]
  },
  {
    "id": "adcfe4db2139143ebcecb8267bea30be",
    "title": "平桥口占",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "葵花迎后葵花送，两度葵花两度秋。",
      "底是离怀无著处，迎葵不比送葵愁。"
    ]
  },
  {
    "id": "adcfe4db2139143e2aad60f99f726e77",
    "title": "童女叹",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "娉婷小女亦含羞，几度管弦几度讴。",
      "只为归家笞挞苦，当筵学作贯珠喉。"
    ]
  },
  {
    "id": "adcfe4db2139143e2aad60f9b0812000",
    "title": "童女叹",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "囊中探得几青钱，太息双鬟坠俗缘。",
      "多少游人忘住足，笙歌一样误青年。"
    ]
  },
  {
    "id": "adcfe4db2139143e8ddda0d95e88cc7f",
    "title": "暮春有感",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "杨柳依依飞尽絮，黄梅冉冉欲流酸。",
      "堪怜树大春归去，图报春晖果是难。"
    ]
  },
  {
    "id": "adcfe4db2139143ede18d00d6844c786",
    "title": "顾渚采茶歌",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "阿侬生小住田家，不惯采花惯采茶。",
      "犹喜名山邻顾渚，归来半里路嫌赊。"
    ]
  },
  {
    "id": "adcfe4db2139143ede18d00d886e7d3f",
    "title": "顾渚采茶歌",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "同侪约出古鄣城，趁此春和雨乍晴。",
      "过尽山头全不管，茶歌一路听分明。"
    ]
  },
  {
    "id": "adcfe4db2139143ede18d00dba616730",
    "title": "顾渚采茶歌",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "胜他齿白色鲜妍，却值良辰谷雨前。",
      "生怕清香输越宿，忙行馀不一溪烟。"
    ]
  },
  {
    "id": "adcfe4db2139143ede18d00dec9dd39e",
    "title": "顾渚采茶歌",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "当年人说石蒲斋，一卷茶笺风味佳。",
      "新斗旗枪夸境内，白岩罗嶰早安排。"
    ]
  },
  {
    "id": "adcfe4db2139143ef68046019b137d46",
    "title": "宾于将返武康以所携笋蔬麦餈见赠赋此送之",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "最难细雨杏花天，酿笋人来春水船。",
      "道是儒官真耐冷，袖笼馀不一溪烟。"
    ]
  },
  {
    "id": "adcfe4db2139143ef6804601d747d0c6",
    "title": "宾于将返武康以所携笋蔬麦餈见赠赋此送之",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "佐他肴馔总清华，麦黍搏成饼饵夸。",
      "温语殷勤滋我愧，循陔孝养到寒家。"
    ]
  },
  {
    "id": "adcfe4db2139143ef680460144ca581e",
    "title": "宾于将返武康以所携笋蔬麦餈见赠赋此送之",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "底是匆匆买棹回，鳣堂桃李可齐开。",
      "阶前尤喜芝兰茁，毕竟心田培植来。"
    ]
  },
  {
    "id": "adcfe4db2139143ef680460102a27fa8",
    "title": "宾于将返武康以所携笋蔬麦餈见赠赋此送之",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "十日平原醉若泥，新添佳话到前溪。",
      "云巢山色乌程酒，准待来年再品题。"
    ]
  },
  {
    "id": "adcfe4db2139143ed338e100e00118f4",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "忍到今番永诀时，卅年内助那堪思。",
      "慕园久废吟哦事，只说悼亡不说诗。"
    ]
  },
  {
    "id": "adcfe4db2139143ed338e100934dd6f9",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "痴望齐眉别有缘，同行伉俪数无全。",
      "不图五十吾赢二，合算人间住百年。"
    ]
  },
  {
    "id": "adcfe4db2139143ed338e100f4f1a1e4",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "七龄相识在黉宫，三到菰城造化工。",
      "愿祝再生缘不绝，夫夫妇妇乐融融。"
    ]
  },
  {
    "id": "adcfe4db2139143ed338e100bfdf7a56",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "东越归来十二龄，干戈满地苦伶俜。",
      "惟知小弱存孤弟，冒险登楼血不腥。"
    ]
  },
  {
    "id": "adcfe4db2139143ed338e10023e8a1b8",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "于归柔弱不胜冠，次弟堂前请晚安。",
      "私语惟闻能孝敬，已知大义博亲欢。"
    ]
  },
  {
    "id": "adcfe4db2139143ed338e1003c31c031",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "女伴隆冬刀尺谋，灯前衣履制从头。",
      "羞催郎罢三更读，缓下床边两帐钩。"
    ]
  },
  {
    "id": "adcfe4db2139143ed338e100ae10c197",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "扁舟同度越西关，遥指迁居镜水湾。",
      "早识郎君生性冷，为邀母弟伴游山。"
    ]
  },
  {
    "id": "adcfe4db2139143ed338e100184410b6",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "姑如吾母最称慈，二十三年逮养迟。",
      "负米小儿轻远别，亲承色笑赖卿知。"
    ]
  },
  {
    "id": "adcfe4db2139143ed338e100d998604d",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "果然饰性女箴该，小字从同早体裁。",
      "待到有家实践归，非关教妇在初来。"
    ]
  },
  {
    "id": "adcfe4db2139143ed338e100417ab661",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "春秋佳景费评量，犹喜门庭爱日长。",
      "不是登山还放棹，常添乐事纪姑嫜。"
    ]
  },
  {
    "id": "adcfe4db2139143ed338e1007593bcb1",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "菰城生灭悼同儿，课字三千未谒师。",
      "到底不分虚实肿，半年淡食莫能离。"
    ]
  },
  {
    "id": "adcfe4db2139143ed338e100d0548fef",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "尤怜荪女代劬劳，十四髫龄事事操。",
      "忍此背亲抛弟妹，窑湾坏土北风号。"
    ]
  },
  {
    "id": "adcfe4db2139143ed338e10069311fdf",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "何来发剪纸人妨，谣惑城乡夕未遑。",
      "独尔随亲苕水上，安居略不涉慌张。"
    ]
  },
  {
    "id": "adcfe4db2139143ed338e1001b21aa63",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "一岁何堪五女殇，半生心血付苍茫。",
      "时时收泪开颜笑，恐有悲怀触北堂。"
    ]
  },
  {
    "id": "adcfe4db2139143ed338e100bec5d5f7",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "月逢十课不知忙，风雨难联兄弟床。",
      "心恻愚夫卖文字，寒天残漏作羹汤。"
    ]
  },
  {
    "id": "adcfe4db2139143ed338e10014f729ca",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "牛衣从不泣王章，世味无如道味长。",
      "大好家声书画舫，惟携端砚寿儿郎。"
    ]
  },
  {
    "id": "adcfe4db2139143ed338e10074ed4954",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "母病当年独惯扶，宵来衣带解全无。",
      "果然天性生成厚，移孝双亲孝阿姑。"
    ]
  },
  {
    "id": "adcfe4db2139143ed338e1006535eaf5",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "亲心钟爱不矜张，裙布荆钗非俭装。",
      "纵使豪家间往复，酬金末见入私囊。"
    ]
  },
  {
    "id": "adcfe4db2139143ed338e100c8795c48",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "见说家书抵万金，平安二字及佳音。",
      "怀经十稔封如古，留取当时两地心。"
    ]
  },
  {
    "id": "adcfe4db2139143ed338e1008f933d5d",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "针线裁缝日日须，非徒裘葛衣其夫。",
      "偶馀尺布同零绢，犹到身边补旧无。"
    ]
  },
  {
    "id": "adcfe4db2139143ed338e10088f047b3",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "相逢无不道人贤，斗起乡邻处泰然。",
      "只为是非明不得，谗言到耳化云烟。"
    ]
  },
  {
    "id": "adcfe4db2139143ed338e100085791bd",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "累病东城薄暖天，多卿汤药上楼煎。",
      "背人含泪申祈祷，几见愁容到我前。"
    ]
  },
  {
    "id": "adcfe4db2139143ed338e100d2a243fd",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "衢湖历尽转苏州，哭望慈云在上头。",
      "赢得昆山仙眷属，结邻闲话六春秋。"
    ]
  },
  {
    "id": "adcfe4db2139143ed338e100554c3c71",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "治园新筑竹篱斜，不看桃花看菜花。",
      "岁暮归来贫亦乐，玉峰云里读书家。"
    ]
  },
  {
    "id": "adcfe4db2139143ed338e1003e09ccf7",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "客来斗酒不须谋，剪韭治蔬尽适喉。",
      "雅喜金鳞烹宋嫂，家家艳说是鱼球。"
    ]
  },
  {
    "id": "adcfe4db2139143ed338e100fb0a6f26",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "每逢周急恻衷怀，终被人欺百事乖。",
      "学到吃亏常不计，非徒宴客质金钗。"
    ]
  },
  {
    "id": "adcfe4db2139143ed338e100b5bb1ad2",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "间关远道省亲身，八十年华纪大椿。",
      "一束蒸豚一瓶水，归宁不道婿家贫。"
    ]
  },
  {
    "id": "adcfe4db2139143ed338e1009c58da19",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "十二胎生自哺劬，艰辛每岁听呱呱。",
      "最难穷巷分无乳，走乞炎天舌本枯。"
    ]
  },
  {
    "id": "adcfe4db2139143ed338e100ef5cd626",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "清明荐席撤昆园，中馈劳伤不自言。",
      "廿五月胎成半产，讳他僵病寄桑根。"
    ]
  },
  {
    "id": "adcfe4db2139143ed338e10078b569cf",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "苏台屡过辄迷津，拙政园迎夏景新。",
      "仿佛西湖游侍母，荷花香里话前因。"
    ]
  },
  {
    "id": "adcfe4db2139143ed338e1001c1f07ab",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "惠麓烹茶践约无，弇山灯事又模糊。",
      "明知老去须行乐，偏值年年多病躯。"
    ]
  },
  {
    "id": "adcfe4db2139143ed338e100d4ac32af",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "告诫篷窗知不知，双双儿女未童时。",
      "偶闻一语伤心处，爣病将成爷力衰。"
    ]
  },
  {
    "id": "adcfe4db2139143ed338e100b6996560",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "予生九战浙秋闱，供应烦卿想入非。",
      "前度忽萌偕隐愿，慰情无复到慈帏。"
    ]
  },
  {
    "id": "adcfe4db2139143ed338e1005f69d6d2",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "长夏奔丧暑压船，况当背疽发才痊。",
      "咸疑亏损根犹伏，索解无从此一年。"
    ]
  },
  {
    "id": "adcfe4db2139143ed338e100358fc8f1",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "重阳同放海昌船，新涨初通郭店前。",
      "劳尽心神方息足，望归游子眼犹穿。"
    ]
  },
  {
    "id": "adcfe4db2139143ed338e100607b7f2c",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "椿庭痛不侍弥留，送窆归从色相求。",
      "袖出前年西法照，为摅孺慕瞩题头。"
    ]
  },
  {
    "id": "adcfe4db2139143ed338e10066e6012a",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "不喜绮罗时世装，春来偏学看蚕忙。",
      "天然好事难如愿，墙外竞多植女桑。"
    ]
  },
  {
    "id": "adcfe4db2139143ed338e10034897610",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "要结今生不解缘，相寻踪迹若盘旋。",
      "谁知到海仍须别，莫系明朝对渡船。"
    ]
  },
  {
    "id": "adcfe4db2139143ed338e100f0c008dc",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "朝朝千里望予归，枕上应多泪暗挥。",
      "江海卸帆馀八日，从无身后说依稀。"
    ]
  },
  {
    "id": "adcfe4db2139143ed338e100fac20e76",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "果知说到伤心事，远客初归伤尽心。",
      "除去脾虚兼腹热，堪期早晚免呻吟。"
    ]
  },
  {
    "id": "adcfe4db2139143ed338e100bc657fb6",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "仙露连番惠罄瓶，常从长史谢零星。",
      "终颁百合同山药，苦乏和中伴茯苓。"
    ]
  },
  {
    "id": "adcfe4db2139143ed338e100bd53beac",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "深体儿曹夜勿陪，扶床强起几多回。",
      "灯前慰我分栖稳，犹觅饧糖手送来。"
    ]
  },
  {
    "id": "adcfe4db2139143ed338e100ad39d179",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "平时药裹失量裁，恨晚难将元气培。",
      "浸晓勉为开口问，舌尖新起雪花胎。"
    ]
  },
  {
    "id": "adcfe4db2139143ed338e100b2675fa6",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "顾覆深情莫可描，怜他少子护长宵。",
      "不言身热言儿热。",
      "分宿谁知无别朝。"
    ]
  },
  {
    "id": "adcfe4db2139143ed338e100778d9766",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "苦尽常思回蔗甘，此时此理不须谈。",
      "隔帏呼我声无力，犹讶无闻至再三。"
    ]
  },
  {
    "id": "adcfe4db2139143ed338e100f0d5598b",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "不讳怎知深讳难，终朝自汗叹无端。",
      "低声但说钱刀匮，此意分明托和盘。"
    ]
  },
  {
    "id": "adcfe4db2139143ed338e1004ab5387d",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "习俗难移邻里家，畴凭正气压群邪。",
      "何图词祝方宣后，唤不回头两眼斜。"
    ]
  },
  {
    "id": "adcfe4db2139143ed338e1005325429d",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "环床恸哭九人齐，老仆情真亦夜啼。",
      "哭过五更仍不起，浑疑一睡入沈迷。"
    ]
  },
  {
    "id": "adcfe4db2139143ed338e1003d01566a",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "来朝商略荐盘新，七度哀逢母忌辰。",
      "奚不相随供馔饭？",
      "岂真地下独依亲？"
    ]
  },
  {
    "id": "adcfe4db2139143ed338e100bb70cbd9",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "暝目未能复口开，视含苍玉莫心灰。",
      "支肩尚有衰年婿，为抹眉头日几回。"
    ]
  },
  {
    "id": "adcfe4db2139143ed338e100813209f5",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "久谢铅华世俗装，洁身有物却初偿。",
      "今朝薰沐朝天去。",
      "应带江南皂荚香。"
    ]
  },
  {
    "id": "adcfe4db2139143ed338e10054d67498",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "苏绢装成侍女工，携归争欲闹儿童。",
      "讵知从葬齐称俑，玉立双双儿席中。"
    ]
  },
  {
    "id": "adcfe4db2139143ed338e100aae90753",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "两鬓休言对未皤，柔丝争比泪丝多。",
      "可怜儿媳分梳后，床下怎教著地拖。"
    ]
  },
  {
    "id": "adcfe4db2139143ed338e100aeaa6a70",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "吾母怜儿汝敬夫，丝棉制被入冬铺。",
      "要留遗泽温泉壤，权作衣衾别样呼。"
    ]
  },
  {
    "id": "adcfe4db2139143ed338e100111d6a9e",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "竟到阴阳各一天，草心堆里独长眠。",
      "凭棺称谓声声咽，再与儿孙半面缘。"
    ]
  },
  {
    "id": "adcfe4db2139143ed338e10011463c31",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "帆送桐棺一夕中，武林幸得涨流通。",
      "阿兄购取姊随至，聊慰弥留无尽衷。"
    ]
  },
  {
    "id": "adcfe4db2139143ed338e100ee9617db",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "邻居女伴哭哀哀，交浅情深亦异哉。",
      "莫解此生缘会在，人言无间溯由来。"
    ]
  },
  {
    "id": "adcfe4db2139143ed338e1009d060a98",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "耳熟高堂属望殷，后来福量驾诸兄。",
      "何图日坐长生命？",
      "赚得贤声长久名。"
    ]
  },
  {
    "id": "adcfe4db2139143ed338e100bd1706db",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "院落沈沈花影新，犹馀丹桂忆前陈。",
      "窗中一样玲珑月，不照当时并坐人。"
    ]
  },
  {
    "id": "adcfe4db2139143ed338e1001d250f2c",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "底是匆忙梦里逢，漫云死别去无踪。",
      "暗流香汗关行倦，消瘦浑忘病后容。"
    ]
  },
  {
    "id": "adcfe4db2139143ed338e100cddd19e3",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "疏慵非坐亦非眠，絮语明明在耳边。",
      "怕说向平家室愿，依然慰藉似生前。"
    ]
  },
  {
    "id": "adcfe4db2139143ed338e100a76b1d44",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "难得归来归即留，妆台无恙傍床头。",
      "我今夜夜将名唤，不碍灵魂飞上楼。"
    ]
  },
  {
    "id": "adcfe4db2139143ed338e100746d31d8",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "惊醒幻境费疑猜，罗帐低垂寂不开。",
      "又恐常常枯老泪，期卿五夜一归来。"
    ]
  },
  {
    "id": "adcfe4db2139143ed338e100e75a1885",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "非独关心死后期，结缡岁序也无疑。",
      "朝来亥月刚逢四，三十年前花烛时。"
    ]
  },
  {
    "id": "adcfe4db2139143ed338e100c08c1a42",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "城外潮惊同梦醒，东来西去数曾经。",
      "今时若不分生死，依旧联床夜夜听。"
    ]
  },
  {
    "id": "adcfe4db2139143ed338e100a4f723a3",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "浣濯衣衫初不知，从今检点要亲持。",
      "纵令一领兼旬著，无复帘前说换迟。"
    ]
  },
  {
    "id": "adcfe4db2139143ed338e1007fe080a7",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "连宵窗破朔风寒，谁把棉衣制就看？",
      "堪笑阿爷兼阿母，孝围影里护儿单。"
    ]
  },
  {
    "id": "adcfe4db2139143ed338e100bf89b5a7",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "望断床前香稻汤，晓来无计润枯肠。",
      "盘匜特遣群儿奠，聊报生平举按庄。"
    ]
  },
  {
    "id": "adcfe4db2139143ed338e100d7458171",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "偶向江塘豁远瞳，谁家眷属出花丛？",
      "疑卿两度看潮后，识否家山遥指中。"
    ]
  },
  {
    "id": "adcfe4db2139143ed338e1003e6562b6",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "是真是假认前身，描就遗容不染尘。",
      "归到头来都是假，何妨假者奉为真。"
    ]
  },
  {
    "id": "adcfe4db2139143ed338e100ddcab2fd",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "有亭有石有池塘，到此如归子女狂。",
      "谁料含杯朋满座，岁周齐为尔治丧。"
    ]
  },
  {
    "id": "adcfe4db2139143ed338e10058a07008",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "从俗营斋是也非，无多焚楮作钱飞。",
      "冥官若问夫何吝，道是虞江老布衣。"
    ]
  },
  {
    "id": "adcfe4db2139143ed338e1003bc4cc56",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "启灵发纼告从容，宏毅斋前烛泪浓。",
      "默默非真无验兆，如卿到底是温恭。"
    ]
  },
  {
    "id": "adcfe4db2139143ed338e100a06c040a",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "何物儒生动众知，盛筵祖饯北门时。",
      "犹虞越礼干阴谴，功布铭旌分别持。"
    ]
  },
  {
    "id": "adcfe4db2139143ed338e100282717ac",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "船窗人静鼾声稠，莫见桥过呼舵头。",
      "卓立身边新木主，同听夜雨到杭州。"
    ]
  },
  {
    "id": "adcfe4db2139143ed338e100aa904cc2",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "忆艮山门夜泊船，客秋凉透校书天。",
      "今朝枯对无聊赖，为遣儿童剪纸钱。"
    ]
  },
  {
    "id": "adcfe4db2139143ed338e10097213116",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "湖山西望暮云封，雁序孤沈六越冬。",
      "相约明朝东渡去，晓烟定破两高峰。"
    ]
  },
  {
    "id": "adcfe4db2139143ed338e10031afb42d",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "低声时唤好随馀，魂帛灵幡共一舆。",
      "莫讶大江飞渡否，乌蓬到越梦非虚。"
    ]
  },
  {
    "id": "adcfe4db2139143ed338e10013a06f3a",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "船头船尾两灵牌，先后拈香理亦谐。",
      "枕里不堪回首处，此身同梦与同怀。"
    ]
  },
  {
    "id": "adcfe4db2139143ed338e1002da38e50",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "回望钱清故里赊，梅山东去夕阳斜。",
      "为谈蛏浦避兵事，不见当时仲姊家。"
    ]
  },
  {
    "id": "adcfe4db2139143ed338e10055a0cd34",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "称山晓渡浪翻银，风雨随潮危更频。",
      "莫挽灵舆帆尽侧，惊心生死满船人。"
    ]
  },
  {
    "id": "adcfe4db2139143ed338e100b928ea01",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "羽士招魂返故乡，素帏分列费裁量。",
      "酸心片语宣邻媪，竟把新房作孝堂。"
    ]
  },
  {
    "id": "adcfe4db2139143ed338e100cdea80e9",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "望母遗阡岭隔低，灵光来去路无迷。",
      "泉台团聚惟迟我，寄语诸兄护弟妻。"
    ]
  },
  {
    "id": "adcfe4db2139143ed338e1009530df31",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "栗主重携怀袖堪，犹虞复道与层岚。",
      "休嫌寂寞留宗佑，待我他年共一龛。"
    ]
  },
  {
    "id": "adcfe4db2139143ed338e100ba3435fb",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "生前离散最销魂，今日依然别墓门。",
      "江上晓风分送处，不知北辙或南辕。"
    ]
  },
  {
    "id": "adcfe4db2139143ed338e100e94d03d9",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "此行也算是生离，转讶缄书无复时。",
      "痴愿一端今胜昔，果能梦里远相随。"
    ]
  },
  {
    "id": "adcfe4db2139143ed338e100a47bbae0",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "偶闻虞俗捣年糕，冬至阳生屈指遭。",
      "犹忆前时谆瞩付，饷宾荐祖为谁劳？"
    ]
  },
  {
    "id": "adcfe4db2139143ed338e10088dad2f1",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "无形奇火起回廊，孤仆龙钟伴女郎。",
      "不是魂归先呵护，奚能阻得北风狂？"
    ]
  },
  {
    "id": "adcfe4db2139143ed338e1001109df8b",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "漫愁雨雪湿衣襟，兄墓新成穴乍临。",
      "道左为卿通慰藉，携锄添掘水沟深。"
    ]
  },
  {
    "id": "adcfe4db2139143ed338e1006af9aa14",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "忽忽离尘百日间，姚江幸我近勾留。",
      "诸儿遥荐东塘里，可有飞魂北渡不？"
    ]
  },
  {
    "id": "adcfe4db2139143ed338e100b7023316",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "长安西棹即盐官，偕往偕来行不难。",
      "讵料入宫真莫见，无非梦裹说团栾。"
    ]
  },
  {
    "id": "adcfe4db2139143ed338e100158f5617",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "且课儿曹夜作书，机声不复冷催馀。",
      "何堪月上黄昏后，独向池边听跃鱼。"
    ]
  },
  {
    "id": "adcfe4db2139143ed338e100d152796d",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "人亡犹得说琴存，人断琴弦莫与论。",
      "地白林空残月夜，凄风旧调孰新翻。"
    ]
  },
  {
    "id": "adcfe4db2139143ed338e1006eb37d81",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "珍重添衣御雪风，天公白遍浙西东。",
      "不图寒恋同衾者，偏在郊原衰草中。"
    ]
  },
  {
    "id": "adcfe4db2139143ed338e100dac59d94",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "每逢佳节拜团圆，今夕年除形影单。",
      "依样筵前双画烛，无端催烬一条残。"
    ]
  },
  {
    "id": "adcfe4db2139143ed338e100f407adac",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "岸南归殡北归魂，漫道幽明隔者番。",
      "遥指山头迎夏盖，缟衣盍认自家门。"
    ]
  },
  {
    "id": "adcfe4db2139143ed338e1008a85d047",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "烂醉归来说贺年，灯灺人散和衣眠。",
      "而今冷醒藤床后，未见肩头覆薄棉。"
    ]
  },
  {
    "id": "adcfe4db2139143ed338e100403d1a9e",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "家祭原从生者禄，休将官诰此时疑。",
      "辉煌补服描鸡鸠，权把匡宗后嗣期。"
    ]
  },
  {
    "id": "adcfe4db2139143ed338e1001146b948",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "镇日端居苦索思，遗容相对寂无辞。",
      "算来汝亦多情甚，我在尘红那得知？"
    ]
  },
  {
    "id": "adcfe4db2139143ed338e100fa96c589",
    "title": "悼亡百绝句",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "时贤题赞尽留名，逊我清言道实情。",
      "吟罢巳盈诗百首，要知字字泪珠成？"
    ]
  },
  {
    "id": "adcfe4db2139143eaa8046cabcc2b6b5",
    "title": "咏脚划船五排限江韵",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "一叶飘然去，生涯老越江。",
      "歌来听踏踏，划去响跫跫。",
      "篷小惟容膝，舟轻漫立艭。",
      "凿开云影碎，踢破浪声淙。",
      "赶驿如驰马，奔波异走尨。",
      "前程弧箭疾，踞坐语言哤。",
      "随水无劳纤，临风不挂䉶。",
      "船头新设板，柁尾小开窗。",
      "港窄行犹阔，桥低过亦降。",
      "幻凫盘鸟道，画鹢集鱼矼。",
      "略试推移力，还成欸乃腔。",
      "青蚨囊换足，晚泊傍寒桩。"
    ]
  },
  {
    "id": "adcfe4db2139143e1effa06279d20182",
    "title": "用洛翘韵咏紫阳花五十韵",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "空山留小草，花亦紫阳呼。",
      "古洞今名郭，奇葩尚系朱。",
      "苍黄随浊世，清白见真吾。",
      "乞种原无伪，营生莫笑迂。",
      "深红排小蕊，嫩绿衬灵株。",
      "春暖英含秀，秋凉萼吐苏。",
      "晴霞烘远岫，绛雪映名区。",
      "支派承濂洛，良苗接泗洙。",
      "心田勤灌溉，艺苑漫荒芜。",
      "圣域无凡艳，贤关有坦途。",
      "佩来青异拾，拖去翠平铺。",
      "省识尘氛澹，从知道味腴。",
      "傍厓严砥砺，面壁切廉隅。",
      "区别锄非种，栽培擅化枢。",
      "露浓庭折槿，日永案编蒲。",
      "径岂嗟茅塞，功还积染濡。",
      "陌新忙粉蝶，岩暮落金乌。",
      "乐处疑馨桂，遐心咏束刍。",
      "本根寻鹿洞，枝叶外鹅湖。",
      "兰操丰标洁，荆荣德教敷。",
      "宾寅旸谷近，卓午峭峰俱。",
      "识主飞巢燕，追踪幻履凫。",
      "砚耕同晚岁，学殖得吾徒。",
      "迁地荣枯判，逾闲大小殊。",
      "人看汾树隔，材比峄桐孤。",
      "蠲忿萱无藉，摩空藻每纡。",
      "剪裁殊贮柿，粉饰慎操觚。",
      "异卉供欣赏，群芳式楷模。",
      "伯恭常坐啸，华父此驰驱。",
      "至理拈微笑，柔姿道大扶。",
      "覃思同灿烂，树骨自清癯。",
      "郎署薇堪对，文坛杏转输。",
      "林应称箸作，采欲润璠瑜。",
      "多识诗笺陆，生机易变虞。",
      "和风披座满，化雨滴阶苏。",
      "魏第争声价，匡庐入画图。",
      "蜀葵神向往，水蓼手描摹。",
      "雅拟康成带，休夸玉局符。",
      "凤仙形碻肖，蛾子术难诬。",
      "润色寻章句，光华照典谟。",
      "兰滋吟叶适，梅隐忆林逋。",
      "潘县开难遍，陶篱采足娱。",
      "再芳苗裔盛，遗象瓣香孚。",
      "草稿残馀籍，丹铅剩说郛。",
      "蜂儿兼旧榧，鱼婢戏初芙。",
      "匿迹春生脚，韬光物耀躯。",
      "莲芳怀茂叔，窝乐访尧夫。",
      "药圃生芝圃，长衢击壤衢。",
      "性禾咸长养，善米例泥涂。",
      "八婺绵遗泽，芬芳式大儒。"
    ]
  },
  {
    "id": "adcfe4db2139143e65eb854ccfa1d7ab",
    "title": "咏糕老虎七排限先韵",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "万户千门仍旧俗，声声捣米度残年。",
      "粘糕入谱时翻样，幻虎新抟貌自全。",
      "竟体白描非仅额，两趺蹲坐俨深拳。",
      "品分枣栗诸羞外，形出熊罴百兽先。",
      "信手拈来真活泼，随心戏弄异雕镌。",
      "点胭一样斑斓色，嵌豆双眸闪烁圆。",
      "出柙直疑轻启罩，负嵎堪笑满登筵。",
      "蓬蓬气上初蒸透，逐逐装成亦宛然。",
      "绰有须眉能镇恶，虽无骨格也清坚。",
      "承盘共乐乡风古，得句偏疑僻字传。",
      "静对悬门同色相，惊看画壁证因缘。",
      "优游卒岁添佳制，荐祖祀神礼告虔。"
    ]
  },
  {
    "id": "adcfe4db2139143e1f915baf4290b30f",
    "title": "回杭秋试洛翘以诗送行组织近事用韵效之",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "半载追随讲学堂，丰裁群仰鲁灵光。",
      "书成半部堪治世，月见前身快举觞。",
      "立雪程门传道派，归云仙洞怅家乡。",
      "名推山谷诗称祖，徒许高阳酒作狂。",
      "骊得智珠惊藻饰，鳄驱沧海蔚文章。",
      "画兰成社闲消暑，傍竹题箊早纳凉。",
      "鱼牍移诗忙走笔，狸奴接客卧斜阳。",
      "壶斟庭桂泡佳酿，盘摘园蔬得饱尝。",
      "满壁新词探宿海，半潭秋水澄星潢。",
      "紫薇轩对筵开妙，红蓼阶翻句亦香。",
      "河洗甲兵驰露布，词成锦绣织霓裳。",
      "邯郸学步聊如是，敢与先生旗鼓当。"
    ]
  },
  {
    "id": "adcfe4db2139143e329089e2ce333194",
    "title": "七夕由东阳至诸暨肩舆杂成倚前韵",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "驾起肩舆路正长，人情风土费评量。",
      "烟炊晓岫松笼翠，露被前宵枫渐黄。",
      "榴实道旁殊苦李，槐阴渡口即甘棠。",
      "村翁闲话壶觞适，浣女传喧荷芰香。",
      "绿树蝉声迎旭日，青林鸦背落斜阳。",
      "代茶解渴梨千颗，徒步寻舟水一方。",
      "查果流红村作市，棉田霏白妇提筐。",
      "影来雉堞招遥塔，歌起渔船出野塘。",
      "农踏桔槔新值雨，樵冲岩穴独乘凉。",
      "秋风吹叶看明月，人迹浮桥忆早霜。",
      "茅舍老牛勤舐犊，草堤童子笑亡羊。",
      "回头别有难忘处，洞口归云护草堂。"
    ]
  },
  {
    "id": "adcfe4db2139143e8c3fadab7cd4c30d",
    "title": "襄校东阳县试卷事竣柬梓材",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "东白巍峨毓秀奇，搜岩采干系吾思。",
      "方欣文字随缘结，适届珊瑚撒网期。",
      "首夏风光荣草木，残春烟景艳台池。",
      "筵烧椽烛纱窗静，梦醒藤床角枕移。",
      "问字非关扬子宅，瞻型恰傍向公祠。",
      "红莲朵朵廓开缓，白战家家铁不持。",
      "院锁无哗清雀角，笔排有阵落乌丝。",
      "惊人未得长城句，快我先闻幼妇词。",
      "乱似暮鸦当户噪，情同归燕隔帘窥。",
      "为分燕石心常苦，恐溷鱼珠手屡披。",
      "冰雪为怀量玉尺，文章佐酒酌琼卮。",
      "芭蕉绿荫粗能赋，泉石清音可与诗。",
      "思坂谁堪展骥足，解经绝少说羊皮。",
      "书多破体区淮别，句碍冘长去蔓滋。",
      "既获品题佳士许，更教得失寸心知。",
      "标来新义差明眼，思入匪夷亦解颐。",
      "十倍邻封才济济，兼旬分校日迟迟。",
      "鸡群不数尝千蹠，鹤立偏教失一夔。",
      "漫道晷檐争小试，还占台阁是初基。",
      "儒臣云集欣留葛，孝子风徽赖有斯。",
      "石叱洞天仙得路，金携昏夜我谁欺。",
      "幸资璞玉他山错，岂乏明珠沧海遗。",
      "沆瀣从知关夙契，苦辛敢自负初时。",
      "功名鹊起前程远，八华遗芳在得师。"
    ]
  },
  {
    "id": "adcfe4db2139143ec78203dabca2c2fc",
    "title": "斋中偶占",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "桃花复桂花，寒斋不冷落。",
      "二月雨红雨，八月雨金粟。"
    ]
  },
  {
    "id": "adcfe4db2139143e6a00ab7109c7de97",
    "title": "渡钱江",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "浪高船板低，风紧布帆重。",
      "四望浑无涯，水天离一缝。"
    ]
  },
  {
    "id": "adcfe4db2139143e54b748cc1d004932",
    "title": "同褚子方、刘小墅、范桐轩、高龚甫游卧龙山，登望海亭",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "刘褚与高范，邀我游卧龙。",
      "卧龙山色秀，盘郁越城雄。",
      "绝顶望海亭，拾级兴何浓。",
      "半壁闻松吼，高树罩烟蒙。",
      "下览城市小，鉴湖豁双瞳。",
      "冻云千里平，落叶万山冬。",
      "夕阳射西岩，人影堕长空。",
      "飘飘欲飞去，去访海若宫。",
      "海若出招我，蜃楼架彩虹。",
      "迷离极幻境，凛冽御朔风。",
      "风鸣老龙吟，四望不可从。",
      "长啸一声去，天黑归路匆。",
      "忽闻山下寺，暮鼓打鼕鼕。",
      "回首登临处，寒烟苍霭中。"
    ]
  },
  {
    "id": "adcfe4db2139143e4fed935c46862df7",
    "title": "分咏四花",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "江郎本妙笔，绮语散云霞。",
      "天心亦爱才，一梦灿生花。"
    ]
  },
  {
    "id": "adcfe4db2139143e4fed935cb827ac9f",
    "title": "分咏四花",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "古艳出芙蓉，手挥锋铦利。",
      "秋水照人心，胡霜新淬试。"
    ]
  },
  {
    "id": "adcfe4db2139143e4fed935cc604003f",
    "title": "分咏四花",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "今夕独何夕，金粟灿银台。",
      "红袖不忍剔，喜卜远人来。"
    ]
  },
  {
    "id": "adcfe4db2139143e4fed935cf59f2fa1",
    "title": "分咏四花",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "前日浪花翻，今宵冰花簇。",
      "著处皆白描，不待渴鸟啄。"
    ]
  },
  {
    "id": "adcfe4db2139143e4a061c0bca956c1a",
    "title": "晓发东山指石峰",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "晓风射篷冷，残月含江碧。",
      "欸乃听声声，引入云水窟。",
      "船头老人兴，遥遥语指石。",
      "突兀蛟龙腾，氤氲风雨积。",
      "夜长烟瘴迷，横矗晓天白。",
      "山高路崎岖，断崖悬千尺。",
      "低压打头来，崔嵬势欲掷。",
      "一湾琵琶洲，天然形绣陌。",
      "弹自不成声，长指日出没。",
      "推篷证所闻，果尔挹秀色。",
      "苍茫千百年，独立谁为客。",
      "风流谢太傅，高隐适裙屐。",
      "东眺复西眺，白云自今昔。",
      "石兮不能言，云影望中隔。"
    ]
  },
  {
    "id": "adcfe4db2139143e6220d9ca995839ec",
    "title": "烟火戏",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "迎神社赛话当前，今年风景胜前年。",
      "喧填箫鼓竞龙船，如花小女堕秋千。",
      "昨来烟火戏倍鲜，家家约伴乐流连。",
      "初红一火细欲然，袅绕而上似炉烟。",
      "忽化世界几大千，星流电闪逐风颠。",
      "明珠万点缀镜圆，人物鸟兽绝妙传。",
      "欲断复续相蝉联，才明复暗几变迁。",
      "裙钗到处斗婵娟，鬓影衣香映后先。",
      "笑语来朝费万钱，欲与此戏争新妍。",
      "斯须人散月高悬，有童街巷始遗钿。"
    ]
  },
  {
    "id": "adcfe4db2139143ed431403ceaa0b190",
    "title": "落叶吟",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "既落可无生，既生可无落。",
      "曷为初生时，欣欣绕城郭。",
      "终至摇落秋，飘飘填沟壑。",
      "生时何向荣，落时何雕弱。",
      "空使有情人，对之心寂寞。",
      "明月一林空，云气千山薄。",
      "始知春风好，信道秋风恶。",
      "秋风使人愁，春风使人乐。",
      "嗟哉气运然，何自相乖错。",
      "荣极自欲枯，枯极自能作。",
      "于春有何恩，于秋有何虐。",
      "消长须待时，得失本难度。",
      "大哉造化功，循环无穷朔。"
    ]
  },
  {
    "id": "adcfe4db2139143ed00acf806111cb17",
    "title": "述梦",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "独宿苦夜凉，有思苦夜长。",
      "转辗不成寐，秋声满我房。",
      "我父怜孤儿，入梦来相望。",
      "梦魂侍父旁，形影推渺茫。",
      "父念儿心伤，儿喜父颜康。",
      "相对一无言，恋恋若难忘。",
      "那知警觉后，依然在枕床。",
      "起床寻我父，我父寂无睹。",
      "父书陈东壁，父幕空廊庑。",
      "风吹破纸窗，灯灭暗庭柱。",
      "嗟乎父何来，嗟乎父何去。"
    ]
  },
  {
    "id": "adcfe4db2139143e8b155855b07ab3c0",
    "title": "九月二十九日感事",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "乌鸣天欲霜，东南飞欃枪。",
      "红巾来何处，片帆渡富阳。",
      "杀人铁岭关，流血河水殷。",
      "官弁未接厉，荼毒偏稽山。",
      "我闻太守贤，苕霅靖烽烟。",
      "下车无半月，濠水凿城坚。",
      "米粟非不多，况乃乘天险。",
      "一朝变部兵，粒火腾高焰。",
      "古来名将士，和衷石投水。",
      "李广岂不伟，竟至朔北死。"
    ]
  },
  {
    "id": "adcfe4db2139143e83da298c6fa8f883",
    "title": "观姚江常胜军齐发",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "昨夜失东隅，所守在桑榆。",
      "况复江海防，往来历通衢。",
      "卓哉谢氏子，曹江咸弃繻。",
      "今日运糇食，明日出车徒。",
      "村近不捉船，含枚疾驰驱。",
      "同是梓里人，甘苦尝饴荼。",
      "昨闻红旗报，奏凯贺鉴湖。",
      "安得常胜去，东浙复须臾。",
      "一郡八县令，东望相招呼。",
      "呼兵寓于农，引领全我躯。"
    ]
  },
  {
    "id": "adcfe4db2139143e2add5370169471e6",
    "title": "十月二十日夜见城南火，翌晨即事",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "官默默，民忙忙。南门不守守江塘，黑夜红烧贼入疆。",
      "贼入疆，心仓皇。山无色，日寒霜。一步一嗟可奈何，但闻悽悽切切野哭泪汪汪。",
      "是时我心抑郁若王郎，直欲身入九霄问彼苍，彼苍冥冥而茫茫。",
      "又欲手拔腰下三尺之剑断愁肠，彼剑靳靳力抽不可长。",
      "兵不出兮将不生，才薄那此当道之豺狼。吁嗟乎，穷达固有命，生死系纲常。",
      "庸庸耀爵禄，几辈误君王。生灵悲涂炭，义士气激昂。",
      "何处乌鸦来，声声向夕阳。出门将安归，北风萧萧凉。"
    ]
  },
  {
    "id": "adcfe4db2139143ee109ccaf4aabb2a6",
    "title": "除夕大雪步归",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "今夕是除夕，归家作荐席。",
      "天寒鸟不飞，木落草亭辟。",
      "连夜雪弥漫，千山铺琼液。",
      "出门路茫茫，何处辨郊陌。",
      "津涯一望平，樵径数条窄。",
      "狐兔乍留踪，寻踪步竭蹶。",
      "隐约见吾家，茅屋三间白。",
      "老母已依闾，念儿苦行役。",
      "今夜好归来，羹汤费筹划。",
      "忽忆前年时，高堂满宾客。",
      "兄弟列坐旁，儿童嬉阶石。",
      "父曰尔饮酒，一年今宵易。",
      "团栾竟夕欢，杯盘恕狼藉。",
      "不谓同此辰，人天叹暌隔。",
      "长跪启遗书，屋梁尘灰积。",
      "窗破北风严，户外无行屐。",
      "吾父似见儿，烛泪流盈尺。",
      "谓儿形影单，画像顾恍惚。",
      "欲言不能言，低头思畴昔。",
      "谁家爆竹声，到耳响千百。"
    ]
  },
  {
    "id": "adcfe4db2139143e00c39411cd0264ce",
    "title": "春日送叔兄之上海",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "小鸟不住鸣，芳草萦青青。可怜一抹垂杨柳，条条江上送行人。",
      "行人不见奈依依，青眼望断絮分飞。絮飞渡江逐水去，去水不比来水迟。",
      "我来春暮送行船，飞花飞絮乱云烟。花不能言絮不语，含情斜绕落君前。",
      "送人不送相思泪，满地干戈非族类。兄慎车马我归来，无使老母系梦寐。"
    ]
  },
  {
    "id": "adcfe4db2139143ee591f89db8505008",
    "title": "题钟馗图",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "芙蓉缥缈擎天峙，终南山中我故里。于鬼为伯仙为友，传作人间伏魔使。",
      "天宝遗事说当年，臣志无他魂梦里。生不及第死不磨，烈士壮心难已已。",
      "我今启图肃威仪，腰间宝剑横秋水。目光电闪须县戟，虎掌之手编贝齿。",
      "正当五月五日时，仿佛精神烟云起。阴风飒飒闻鬼语，白日凄凄暮山紫。",
      "驱鬼缚鬼鬼无声，鬼无声兮鬼应死。是时群鬼惊股栗，烹鬼作食为公祀。",
      "菖蒲叶绿艾叶肥，雄黄醉酒城乡市。钟进士，钟进士，人生不得衣冠图麟阁，何妨破帽青衫面目本来画尺纸。"
    ]
  },
  {
    "id": "adcfe4db2139143e035f66cd467c6d8c",
    "title": "勇虫叹",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "豪客车尘走，勇虫断其后。",
      "客岂无慧知，毅然避臂肘。",
      "遇合要有因，刚柔异禀受。",
      "苟不逢其人，蕞尔无何有。",
      "从古多战场，壮往辄自负。",
      "大石厌累卵，鲜不碎八九。",
      "嗟此乡小民，义勇呼徒首。",
      "一夜血江河，哀哀哭父母。"
    ]
  },
  {
    "id": "adcfe4db2139143eb584bad08cae687f",
    "title": "出门",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "前日出门去，云树遽杳渺。",
      "何以今日行，依依情难了。",
      "缓语不成声，含泪别兄嫂。",
      "兄言慎车马，嫂言愿归早。"
    ]
  },
  {
    "id": "adcfe4db2139143eb584bad005d60bac",
    "title": "出门",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "父在依父身，父没依父坟。",
      "嗟哉失怙人，何为今日行。",
      "瑟瑟西风起，唧唧寒虫鸣。",
      "欲去不能去，秋光亦酸辛。"
    ]
  },
  {
    "id": "adcfe4db2139143eb584bad006bb054f",
    "title": "出门",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "侍母登扁舟，无端涕泗流。",
      "孩提忙解意，牵衣愿少留。",
      "患难分骨肉，两地思悠悠。",
      "相忆聚会欢，莫作别离愁。"
    ]
  },
  {
    "id": "adcfe4db2139143eb584bad0de80a4af",
    "title": "出门",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "半篙急风雨，家乡逐鼙鼓。",
      "回首不能忘，城西一抔土。",
      "寄语同里人，漫道关山阻。",
      "别时未尽言，可待便鸿补。"
    ]
  },
  {
    "id": "adcfe4db2139143ec50fdd6ded06a861",
    "title": "七月九日渡澉浦纪事",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "甬东巢海盗，负固僭名号。",
      "天子莫能诛，有司治不到。",
      "辛壬越二年，粤寇肆悖暴。",
      "同鼓楫浙流，龛赭间攻剽。",
      "我家苦烽烟，澉浦乘孤棹。",
      "何物扎红巾，片帆来海峤。",
      "风急口乾呼，追奔闻轰炮。",
      "两舟一索连，拔刀齐声啸。",
      "但闻勿杀人，玉帛投所好。",
      "伤哉馀手泽，无多存火燎。",
      "兄子结同心，前向哀哀告。",
      "盗酋似识我，破箧倾颠倒。",
      "珠玉碎行行，半赴海若召。",
      "海若渺无情，白浪长风扫。",
      "片羽视吉光，零星拾泥淖。",
      "冀彼所亡书，一一粥乡校。",
      "句馀溪水通，合浦还珠妙。",
      "舟子恸哭声，腥雨鼍龙吊。",
      "暮色望家山，隐隐海神庙。"
    ]
  },
  {
    "id": "adcfe4db2139143e35197995b572b67a",
    "title": "晓发澉浦走至角里堰",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "潮落泥滑澾，赤足步跋蹩。",
      "年少不惯行，疾首齐蹙额。",
      "空囊笑金尽，数家一被褐。",
      "迤逦登彼岸，乍觉虎口脱。",
      "半束残卷书，惟我宝衣钵。",
      "遍地是干戈，畏彼道路夺。",
      "息足村成市，盆鱼环泼泼。",
      "秋阳烈如火，饮水疗焦渴。",
      "流民本无家，撮米炊粗粝。",
      "道旁相问讯，中心为恻怛。",
      "石畔许徘徊，顿觉胸襟阔。",
      "晚宿田夫家，炊烟起一抹。",
      "桑绿处处蝉，养得天机活。"
    ]
  },
  {
    "id": "adcfe4db2139143ec262a2555275276f",
    "title": "夜泊洙泾见官兵",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "秋风晚来急，去国如敝屣。",
      "孤帆数百里，未见人踪至。",
      "忽闻鼓角声，江流齐赤帜。",
      "灯火列万家，月色照车骑。",
      "深夜不闻声，安问谁将帅。",
      "浸晓独眺望，潮落东林寺。"
    ]
  },
  {
    "id": "adcfe4db2139143e4b733f27c2ebcb32",
    "title": "八月十日海中沙阻，病中述",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "夜半舟子呼，海岛惊龙鱼。",
      "风帆利不驰，篙柁尽牵拘。",
      "下临不测渊，蜒户莫敢渔。",
      "沙阻可奈何，环哭对妻孥。",
      "老母怜病儿，骨肉互持扶。",
      "曰儿勿惓卧，馀语听模糊。",
      "明月何皓皓，照我白纱幮。",
      "哀哉生死关，此心未能无。",
      "何处来瓜艇，争渡人尽趋。",
      "一人钱十千，无者空欷歔。",
      "熟闻扬子江，水怪集江猪。",
      "又闻鳖子舋，大石沉沙淤。",
      "岂有他巧妙，瀚涨我其苏。",
      "夜潮来不来，命兮在须臾。"
    ]
  },
  {
    "id": "adcfe4db2139143e275fd662e03fd072",
    "title": "十二月奉母上衢州",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "海上游子归，江上片帆挂。",
      "此行异寻常，侍母得情话。",
      "骨肉五六人，贫困不知惫。",
      "浙水三折波，溯洄波明快。",
      "风雨万山号，芦荻两岸拜。",
      "舟无离别人，目之皆图画。"
    ]
  },
  {
    "id": "adcfe4db2139143e477444201a25ffca",
    "title": "七里泷看云",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "桐庐江之上，山势诡莫状。",
      "万笏列朝班，千鬟俟远望。",
      "我舟发侵晨，白云压青嶂。",
      "活泼走蛟龙，喷薄助波涨。",
      "想见空洞天，才撤云母帐。",
      "一座玉屏风，历乱总无恙。",
      "绝顶形变更，当头或排宕。",
      "忽忽过山头，前山又相向。",
      "络绎不断云，心神为之王。",
      "衣袖如铁寒，久伫讶健忘。",
      "风劲鸟不鸣，峭壁高无傍。",
      "有此山水奇，看云奇穷相。",
      "深恐入富阳，胜景更莫让。",
      "急为笔诸书，好见云山样。"
    ]
  },
  {
    "id": "adcfe4db2139143e7e7e60571642f881",
    "title": "过严濑大雪",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "二十九年前，老母到严濑。",
      "此日重来游，随行皆儿辈。",
      "儿长苕霅间，未审江流派。",
      "自入富春江，风景先睹快。",
      "昨宵息狂飙，吹雪如掌大。",
      "倏忽遍山头，重重压篷背。",
      "上天散飞琼，大河明玉带。",
      "某水某山林，母为道梗概。",
      "一角隐城楼，洼然处险隘。",
      "想见当日情，长与冰霜耐。",
      "欸乃舟橹遥，回首万山内。",
      "惟有南北峰，高插云之外。"
    ]
  },
  {
    "id": "adcfe4db2139143e645cb00e135e1bb6",
    "title": "二月二十八日偕龚梓材邑宰游白云洞在东阳城西十里",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "平生雅有看山癖，为访名山遍纵迹。",
      "此邦山势倍巍峨，双岘八华翠环积。",
      "甑峰之阴深复深，有洞瓮然云滃白。",
      "我来春雨初霁时，溪水潺潺乱郊陌。",
      "山隈曲径画图开，正奋足力忘休息。",
      "忽惊两岫排碧空，擘破玉龙五千尺。",
      "喷雪霏雾逞奇诡，倒海奔涛自雄特。",
      "白日浑讶风雨来，当头幻作金铁掷。",
      "清盈贮成琼玉盆，玲珑长挂珠玑壁。",
      "观水须穷水之源，彳亍峰峦奋杖策。",
      "绝顶山势复嶙峋，脚底鸣涛走霹雳。",
      "飞瀑竟接石乳泉，一窍晶莹通地脉。",
      "偶然松火试石铫，虎跑惠泉不能敌。",
      "我闻有宋多隐逸，手把渔竿谢徵辟。",
      "又闻明季张太傅，凿半月池藉游适。",
      "遂初洗得此心清，尚志奚为万乘易。",
      "况是先儒读书处，佳话堪镌一片石。",
      "君子所重去故乡，理学文章炳今昔。",
      "何幸先达竟萃此，景行高山两树得。",
      "客言胜地不虚来，供奉瓣香藉亲炙。",
      "否则雅事续东园，终古名区开讲席。",
      "桃花半坞蒸霞红，松老千株映岚碧。",
      "年年佳气满山林，涵碧翠微见颜色。",
      "我是金华后世人，已惭名氏食旧德。",
      "襆被来此或夙缘，愿诛衡茅处山侧。"
    ]
  },
  {
    "id": "adcfe4db2139143e3c45f9fb0d0c551a",
    "title": "题俞五如有酒学仙图为姚师竹广文作",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "人生不过数十年，倏忽韶华指一弹。",
      "富贵贫贱于其际，复晞朝露过云烟。",
      "俞子胸中思烂熟，隐居吴兴山水间。",
      "吴兴山水独清远，佐以壶觞尽合欢。",
      "幕庐天地势寥廓，黄垆何妨醉倒眠。",
      "红尘扰扰愁独醒，常恨不封到酒泉。",
      "古来奇士奇面目，靳以形骸许瓦全。",
      "手拄一杖跛一足，图画神仙妙并传。",
      "开元道士李元中，四十年居终南山。",
      "魂返七日失其魄，得饿殍尸附无端。",
      "岂是君身有仙骨，果然谷辟得霞餐。",
      "君谓修真太艰苦，举杯一笑乐陶然。",
      "笑我本来非真相，形随影兮坠区寰。",
      "梦化栩栩来春蝶，壳脱蠕蠕出秋蝉。",
      "推之飞潜与动植，莫非大造理盘旋。",
      "安能长拼此血气，饮酒食肉费万钱。",
      "顿耗精力腐草木，渐使荼毒穿肠肝。",
      "身不我有心有我，何以策乎心所安。",
      "为臣当忠子当孝，人世自具不解缘。",
      "一朝完身归太古，斯情赖有酒杯宽。",
      "壶公岁月壶中久，合与徜徉卅六天。",
      "遥望宫阙森瑶岛，俯瞰世界几大千。",
      "是时群仙皆厕侧，桐君橘叟讷不言。",
      "守此智珠勿复失，便是壶天九转丹。",
      "奚待琐细谈元妙，爱护宝鼎和元田。",
      "我闻此言亦颔首，酌以大斗开欢颜。",
      "有酒学仙无酒佛，此情此理何拘牵。",
      "酩酊终日乐吾乐，固非学佛亦学仙。"
    ]
  },
  {
    "id": "adcfe4db2139143e4ce47094f4fce98a",
    "title": "题胡馨甫西泠饯别图",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "我生壮志常卓荦，不好诣人相徵逐。",
      "读书不拘章句间，策时端望激清浊。",
      "君生亦独有奇气，峥嵘不负此头角。",
      "出山霖雨在山泉，夙昔襟怀思烂熟。",
      "无何烽火起天涯，满地干戈嗟逐鹿。",
      "请缨弱冠推终军，破浪长风快宗悫。",
      "丈夫效命在疆场，烈士许身冒矢簇。",
      "擒贼尤当擒贼王，匹马短褐出帷幄。",
      "鼓不失声血殷轮，伤臂未可伐斤斫。",
      "大吏以此重君才，入告天子授君禄。",
      "归脱征衣二十年，还我书生真面目。",
      "春风渡口浣战袍，秋雨床头鸣剑椟。",
      "四海虽曰歌荡平，雄飞不能效雌伏。",
      "寻诗前度识刘郎，知我今朝有鲍叔。",
      "功名自得绍家声，强仕岂肯甘栈粟。",
      "会当癸酉夏秋交，剑佩琴囊装重束。",
      "故旧无计留远行，饯别西湖话心曲。",
      "飞絮已尽柳浪青，新醅正熟酒杯绿。",
      "喟然谓此非偶然，质之画师图尺幅。",
      "画图难画离别情，黯然魂消不自觉。",
      "是时我独客吴宁，八华双岘看不足。",
      "白云洞口白云深，拟结茅庐鸣鸣瀑。",
      "既为披图题篆额，复缀斯言远道祝。",
      "祝君早日赋归来，异地同心重把握。",
      "还当拓地明圣湖，践约六桥与三竺。"
    ]
  },
  {
    "id": "adcfe4db2139143e95d9ff84e4aa3bf0",
    "title": "登吴宁台柬梓材台在东阳县廨后园",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "吴宁有高台，台名吴宁建。",
      "南唐迄有明，累朝勤葺缮。",
      "我居台之西，楼阁列灿烂。",
      "倒影入池塘，波平揩匹练。",
      "桃柳数十株，荫密新栽遍。",
      "花落闲扑窗，絮飞徐沾砚。",
      "旅子知昼长，抛卷神初倦。",
      "邀客登斯楼，风光来面面。",
      "层磴架岧峣，危槛复盘旋。",
      "山翠压城高，岭石补云断。",
      "春色明媚时，一时经百变。",
      "田野扇和风，耒耜集芳甸。",
      "遗爱在此间，古今人如见。",
      "况移孝作忠，盛名犹炳焕。",
      "以此教斯民，斯民饥渴愿。",
      "须臾起晚炊，郭外斜阳半。",
      "驱犊归家家，柴门蒸麦饭。",
      "相聚话使君，农欢妇无叹。"
    ]
  },
  {
    "id": "adcfe4db2139143e7c5b8742a8fac3fd",
    "title": "四月九日重游白云洞",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "南风吹麦秋，许我续前游。",
      "珠溅泉犹滴，雷鸣瀑乍收。",
      "残碑摩字画，奇石拾溪流。",
      "最好新茶煮，炉烟沸一瓯。",
      "未尽登临兴，松冈晚霭笼。",
      "滩头高树绿，人背夕阳红。",
      "花草行囊共，烟霞两袖充。",
      "后来当预约，定不负诗筒。"
    ]
  },
  {
    "id": "adcfe4db2139143e0e268322c81a7b64",
    "title": "月蚀复洛翘",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "四月甲子岁癸酉，月有食之既八九。",
      "乐官奏鼓啬夫驰，村妇揳搔庶人走。",
      "角尾互交失常经，星辰错落灭牛斗。",
      "浮云掩蔽经须臾，玉盘捧出候长久。",
      "有客为我说象纬，日月之蚀在某某。",
      "当年故事寻羲和，此日天心无休咎。",
      "又谓日食阴掩阳，伐鼓公朝集蒙瞍。",
      "扶阳抑阴理宜然，扶阴抑阳莫擘剖。",
      "精理灏气贯古今，斯人斯言难翕受。",
      "粤自二曜启鸿蒙，两仪本不分先后。",
      "赤黑之气侵于房，在上临下良非偶。",
      "天子临殿变食居，诏使宗伯下朝右。",
      "焚香诞告观象台，御史大夫齐稽首。",
      "扶阴即是扶阳心，日月璧合黄人守。",
      "若以祲灾为寻常，天变不畏复何有。",
      "程老谈天何醇醇，长篇发自悬河口。",
      "子午两位决去从，赤黄异道明可不。",
      "愿布此情海内人，终身戴天识高厚。",
      "安得儒臣万言书，朝端又见黄岩叟。"
    ]
  },
  {
    "id": "adcfe4db2139143e1a602ef885f90747",
    "title": "月夜登吴宁台赏白荷",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "白桃复白榴，咏花花事了。",
      "长夏独斋居，深惜名花少。",
      "方塘半亩馀，风光犹不老。",
      "新茁白荷花，丰姿常修好。",
      "露珠颗颗圆，翠盖田田小。",
      "风定香暗来，堤桥相迤绕。",
      "主人雅好客，铺席临池沼。",
      "瓜果杂筵陈，烟景资探讨。",
      "瞥见明月明，捧出玉盘早。",
      "团栾满一轮，当头愈皓皓。",
      "劝酒有吴刚，洗盏乐醉倒。",
      "近水快楼台，天机活鱼鸟。",
      "宿鸟惊树林，游鱼刺蘋藻。",
      "名花千朵明，掩映光微渺。",
      "恍若下嫦娥，婵娟斗奇巧。",
      "抑若洛女神，出没曳裙缟。",
      "徘徊冰鉴亭，此身清濯澡。",
      "花影浸衣裳，呼童浑不扫。",
      "莫辨襟上痕，乡心忽如捣。",
      "何处横笛音，数声起缭绕。"
    ]
  },
  {
    "id": "adcfe4db2139143ed685141768e6f6fc",
    "title": "送芝生归山阴",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "聚散会有时，离合本难必。",
      "所苦送行人，才逢又惜别。",
      "我与俞子交，交新不数月。",
      "作诗道性真，对酒乐坦率。",
      "金华富山林，合住神仙窟。",
      "豪兴遏青云，高谈霏玉屑。",
      "君本慧业人，浮华已屏绝。",
      "痛痒重民生，读书兼读律。",
      "霖雨出世心，舟楫致君术。",
      "兀坐风月宵，此念时蕴结。",
      "同有倚闾亲，白云怅辽阔。",
      "萱草树忘忧，难得是爱日。",
      "有鹿鸣高秋，烈士志未灭。",
      "十年书剑成，誓不甘蠖屈。",
      "荷塘系归帆，山径驰车辖。",
      "祖饯起骊歌，声情俱寥豁。",
      "君爱我最深，临岐语不出。",
      "大地隔形骸，天机连活泼。",
      "行我心所安，春华期秋实。",
      "浩哉至理言，小儒闻咋舌。",
      "把晤明圣湖，酒熟莼羹滑。",
      "后日慰相思，此愿如饥渴。"
    ]
  },
  {
    "id": "adcfe4db2139143e00717c479aab3550",
    "title": "偕梓材、洛翘、师竹、芝生作消暑集，尝白莲花瓣，分得渔字",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "采采白莲花，池塘半亩馀。",
      "明霞落波晚，红日照林初。",
      "嘉宾常欢聚，消暑足清娱。",
      "鸡豚苦下箸，瓜果足园蔬。",
      "主人出新意，折花充庖厨。",
      "我曾餐兰菊，秀色并可茹。",
      "天地为炉炭，山水得膏腴。",
      "况此白菡萏，清不染泥淤。",
      "烹调妙燔炙，瓣瓣落瑶琚。",
      "奉出白玉盘，香味与之俱。",
      "清气沦骨髓，芳泽润肌肤。",
      "催诗分雪藕，酌酒和琼酥。",
      "充我冰洁肠，烦热快涤除。",
      "彼哉尘俗子，未许为酒徒。",
      "膏粱涂痴腹，粗粝饱腐儒。",
      "爱花花愈憎，臭味自然殊。",
      "若使餐此莲，出污而入污。",
      "安得素心侣，英华共含咀。",
      "邀花入肺腑，谅勿蒙其辜。",
      "座客发狂笑，语奇天下无。",
      "花不用钱买，酒岂为我沽。",
      "今夕尽足乐，心事梦樵渔。"
    ]
  },
  {
    "id": "adcfe4db2139143e2411c313f8b0f17d",
    "title": "消暑集梓材处分得到字兼次洛翘西郊送春诗韵",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "长夏官衙如水清，鼠雀牙角息纷闹。",
      "明镜高悬曰敏公，疑罪轻刑在耄悼。",
      "偶时局促陋辕驹，拾级高楼齐登眺。",
      "笔走龙蛇赵吴兴，卷抹丹青文待诏。",
      "此眼青白本无常，四面青山为倾倒。",
      "秋到池莲开益多，朵朵争似何郎貌。",
      "作为歌章写素怀，微细含毫妙惟肖。",
      "何处古寺晚打钟，池上风翻隐约报。",
      "报道座客不须邀，宾皆主兮庐自造。",
      "消暑却能消我忧，甘澍叠沛新感召。",
      "祷雨喜雨歌莫停，黄绢幼妇词绝妙。",
      "赏雨茅屋在此间，雨后微风趁夕照。",
      "狼藉杯盘浑不知，恍若南阳快坐啸。",
      "炙莲为馔岂在多，雪藕为丝许胜少。",
      "乐此佳肴许久长，兰臭连番画缭绕。",
      "惯闻健足策杖游，雁宕天台先引导。",
      "他年游屐假谢公，一洗俗尘涤浮躁。",
      "安能抑郁长居此，笺注鱼虫锱铢较。",
      "摘名山句充锦囊，汲越溪水煎茶灶。",
      "广寒宫阙自清凉，手拈奇花口微笑。",
      "不然蹇驴深林深，短檐不碍方山帽。",
      "耕夫织妇清率真，灾祲无待民控告。",
      "仙境尘寰两不殊，今夜梦魂应飞到。",
      "父母斯民何为哉，箫鼓来朝赛社庙。"
    ]
  },
  {
    "id": "adcfe4db2139143e9400cf9d10397afb",
    "title": "消暑集分得中字效柏梁体",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "高歌对酒感慨中，何来铁汉唱江东。",
      "臭味多同兴正浓，酒令俨如军令逢。",
      "欢然座上有车公，催人懊恼有西风。",
      "欲以酒兵挫其锋，我马既同车既攻。",
      "登坛大将策奇功，借箸为筹我适从。",
      "俎豆坛坫快折冲，侍儿环绕肃军容。",
      "奔足长阪怒花骢，爪肆拇战疾游龙。",
      "左右猿臂挽强弓，中流砥柱特磨铜。",
      "欲还世界气和融，书勋妙笔补天工。",
      "座旁有客笑接踪，谓君所见何庸庸。",
      "古来否泰与塞通，来往循环运不穷。",
      "炎威太过势蒙茸，清凉一味椒空蒙。",
      "暑气亏时寒气充，无非造化之陶镕。",
      "岂若趋炎热心胸，翻云覆雨角雌雄。",
      "善哉斯言得折衷，恍闻暮鼓与晨钟。",
      "消暑会亦有始终，阶下秋叶坠疏桐。",
      "一堂高会剪烛红，相与欢进酒满钟。"
    ]
  },
  {
    "id": "adcfe4db2139143e439c45a7c9adba25",
    "title": "洛翘见示祷雨歌即日大雨用均志喜",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "天子赤子关怀抱，旱魃偶然当其道。君作歌章情吁天，天心那得不诞保。",
      "忽于同日同候时，黑云翻墨出林表。狂飙四起吹满楼，对面层峦封被早。",
      "奔雷掣电杂两间，金铁鏦铮鸣多少。直泻洪涛势倾盆，珠玑齐跳入池沼。",
      "闻说西天法雨来，碧海银河讶倾倒。骑神龙兮神哉身，隐约云雾露鳞爪。",
      "稻田千亩兴勃然，大气盘空何夭矫。此时兀坐有真吾，壁破水浸已环绕。",
      "湿尽床灶不足忧，喜与斯民共温饱。穷巷藉得免追呼，茅檐或能欢父老。",
      "祷雨歌后喜雨歌，从此十雨五风便是宝。"
    ]
  },
  {
    "id": "adcfe4db2139143e061c41b5a99b4a68",
    "title": "题贾小谷独立图",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "瞻彼华顶石，巍巍高无极。",
      "抚此涧底松，郁郁挺千尺。",
      "卓哉贾氏子，胸次常超特。",
      "不辞近市居，清浊齐荡涤。",
      "人为此身病，身病良足惜。",
      "不知有此心，心心印无迹。",
      "绘成独立图，古道见颜色。",
      "天地情所钟，万物尽充积。",
      "辣手许转环，砥足柱家国。",
      "登高快一呼，众响闻历历。",
      "漫道群居卑，独乃群之的。",
      "悬高隐市朝，道大无反侧。",
      "长坂思骏蹄，云路奋健翮。",
      "君子识其真，无入不自得。",
      "盍观南山竹，不揉自能直。"
    ]
  },
  {
    "id": "adcfe4db2139143e1b186782fd6d80dc",
    "title": "九月四日重至东阳寄杭诸友",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "握手行江曲，寂寞破清谈。",
      "离愁浩无际，烟波逐征帆。",
      "白蘋飘秋渚，青松依石岩。",
      "欸乃一声去，江流暮色涵。",
      "回首系篷处，灯火落两三。"
    ]
  },
  {
    "id": "adcfe4db2139143e1b1867829deb7be4",
    "title": "九月四日重至东阳寄杭诸友",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "泊舟高城下，乘舆当安步。",
      "半载重行行，秋来异春去。",
      "春山桃柳芳，秋岸荻花暮。",
      "停车看不足，霜叶遍红树。",
      "斜阳照人家，今宵道且住。"
    ]
  },
  {
    "id": "adcfe4db2139143ed53e313ed9275043",
    "title": "重九夜饮梓材处用洛翘韵",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "当秋作客独劳劳，山川靳不乐我曹。壮观八月十八潮，曲江涉足欺狂飙。",
      "九月九日约登高，山城又值雨潇潇。兀坐斋前空寂寥，小窗容膝安书巢。",
      "人烟缭绕起衡茅，白云相接远山腰。主人为我集宾僚，晚菘早韭充厨庖。",
      "清酒百壶倒醇醪，重来吴宁兴更豪。插菊采萸快此朝，老少颁白并垂髫。",
      "况复高会尽良宵，笙箫夜半薄云霄。鼓吹酒肠斗石浇，不须两廊椽烛烧。",
      "灯明一点焚兰膏，醉后欣然口成谣。不假锤炼与推敲，笑彼刘郎不题糕。",
      "拘牵字句徒纷淆，程老词源何滔滔。先成珠玉惊挥毫，佐者健将姓属姚。",
      "独整旗鼓酣曲糟，右手持杯左持螯，拇战千百不曲挠。",
      "我不如人不复聊，愧如燕石溷琼瑶。愿收诗筒和酒瓢，相从三笠与六桥。",
      "吟就此篇解客嘲，不殊芥舟覆堂坳。"
    ]
  },
  {
    "id": "adcfe4db2139143e8e216a1f3bd4f326",
    "title": "初冬途遇高香亭二尹招饮师竹处转至王宅",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "新月迎人面，其光皎且纤。",
      "道遇高达夫，气宇雅不凡。",
      "访碑来古寺，煮茗供清谭。",
      "庖人具鸡黍，藉欲客留淹。",
      "有客期不至，移樽提筐篮。",
      "不愁西风急，昏暮叩绛幨。",
      "绛幨何清寂，主人作仆兼。",
      "载酒西园醉，壶觞不停斟。",
      "书声隔窗牖，拇战声相参。",
      "东邻新娶妇，红烛照画帘。",
      "裙钗罗筵席，羯鼓已挝三。",
      "洗盏更绣阁，要客不辞馋。",
      "我本逢萍水，此邦好事添。",
      "同行有二老，酡颜掀髭髯。",
      "一笑持樽酒，殊有元妙含。",
      "万事是偶然，今夕何乐耽。"
    ]
  },
  {
    "id": "adcfe4db2139143edabd4820632789d3",
    "title": "寿师竹五十有三",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "一日之七岁庚午，大秩筵开数计五。越今年华辛壬癸，我来旧雨得重聚。",
      "昨回一阳百福生，集启消寒继消暑。入门何须问宾主，浮以大白斟以醑。",
      "酒酣始知诞降辰，兕觥酌彼鹤筹数。君独前席致我词，献寿投桃皆无取。",
      "新诗换得樽浊醪，胜比金钱值刻楮。我闻昌黎进表章，谏迎佛骨浩气吐。",
      "春秋刚逢五十七，力挽衰风擎天柱。又闻知遇陆宣公，二十二人榜龙虎。",
      "陆之生日是明天，沆瀣师生直接武。二公今已升庙廷，笾豆馨香列樽俎。",
      "黉宫香火本非僧，礼乐肃修合柷敔。君秉铎教历有年，大训赤刀重西序。",
      "古来金石寿诗书，振起斯文乐蹈舞。况是东阳好山林，洞天久许天伦叙。",
      "闲筑竹簃布酒棋，时摘肴蔬开园圃。迟我数年莫厥居，云洞茅檐不待补。",
      "相与徜徉耄老天，此酒此诗证出处。君不见周子定居庐阜时，濂溪风月年年今不古。"
    ]
  },
  {
    "id": "adcfe4db2139143eb14ec3ff3de5259a",
    "title": "踏雪至城南归饮师竹处为消寒初集",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "严寒生虚空，孤坐苦清绝。",
      "良朋踏雪来，邀看南山雪。",
      "城南山势高，排空拄千笏。",
      "峰峰削玉成，此际峻且洁。",
      "遥塔萎其下，尘埃齐超拔。",
      "地宽眼倍明，云冻天犹阔。",
      "朗朗不辞行，风微吹觱栗。",
      "欲汲雪一瓯，烹茶疗枯渴。",
      "茅舍有人家，叩扉呼不出。",
      "有客沽旧醅，今夕乐举杯。",
      "高轩面园圃，菜绿分叶肥。",
      "汲汤佐新笋，釜沸响轻雷。",
      "瓶笙清如洗，炉小火初围。",
      "美人来席前，数点报红梅。",
      "酒肠欣得暖，仙骨翩不归。",
      "何以酬妙景，门外雪又飞。"
    ]
  },
  {
    "id": "adcfe4db2139143eb68a8e67ff3e970c",
    "title": "雪后偕芝生登吴宁台探梅",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "布被冷彻骨，寒威入窗隙。",
      "晓起推纸窗，积雪当檐额。",
      "望远登高台，朔风人面刺。",
      "台高雪亦高，携屐破琼璧。",
      "画图粉本宽，荒城玉带窄。",
      "西南逼诸峰，峰峰立奇特。",
      "天半铺冻云，云雪共颜色。",
      "想见飞瀑泉，洞口寒不掷。"
    ]
  },
  {
    "id": "adcfe4db2139143eb68a8e67f7d4fdca",
    "title": "雪后偕芝生登吴宁台探梅",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "有梅植台北，临风发微香。",
      "寻芳迷仄径，踯躅傍池塘。",
      "池小凝薄冰，玲珑水一方。",
      "一拳起白鹭，惊散双鸳鸯。",
      "同侪畏清冷，入室薄衣裳。",
      "几砚炙犹冻，盆梅疏欲僵。",
      "终日苦袖手，远道思不忘。",
      "相持一樽酒，与对明月床。"
    ]
  },
  {
    "id": "adcfe4db2139143ebd21377c91669656",
    "title": "消寒二集用洛翘师竹均",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "短檐消残雪，冰柱几许长。",
      "炙砚苦觅句，十指寒欲僵。",
      "朋来促膝话，泉烹新笋香。",
      "夜寒愁壶冻，行酒屡停觞。"
    ]
  },
  {
    "id": "adcfe4db2139143ebd21377cf972c651",
    "title": "消寒二集用洛翘师竹均",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "喜晴快雪天，翰墨证夙缘。",
      "酒气达指甲，山影罗几筵。",
      "片片落诗卷，清出笔豪巅。",
      "愿为生花管，春风生眼前。"
    ]
  },
  {
    "id": "adcfe4db2139143eb131314e576a46aa",
    "title": "消寒三集饮香亭处分得欲字",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "消寒集第三，重来聚竹屋。",
      "屋小炉火红，竹疏窗纱绿。",
      "我到独濡迟，走仆连番速。",
      "细雨洒前宵，步行石崅荦。",
      "当门石尤奇，迎我如立鹄。",
      "盘飧已罗陈，野味胜鱼肉。",
      "主客一笑言，今夕安且燠。",
      "吾生不善饮，而喜对糟曲。",
      "三爵已酡颜，醉倒不自觉。",
      "客持右军书，琳琅重满幅。",
      "惜余已蒙眬，家鸡浑野鹜。",
      "把烛跋其尾，濡墨沾毫秃。",
      "催诗寺钟声，声声印心曲。",
      "诗新句早成，此际淡无欲。"
    ]
  },
  {
    "id": "adcfe4db2139143e6b7d32a680b785c1",
    "title": "消寒四集饮洛翘处分得一字",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "高山多积雪，登高望奇特。",
      "正欲结伴游，先作消寒集。",
      "寒消第四筵，竞入芝兰室。",
      "炉爇柏叶香，扑鼻酒香挹。",
      "豪客置席间，奇语出奇笔。",
      "笔落乱云烟，语射中虮虱。",
      "时阑兴未阑，青钱选一一。",
      "主人策酒兵，恍如铜柱立。",
      "抑如沽春酿，杖头先生得。",
      "东家拓菜园，菜叶尽肥茁。",
      "醉后踏寒畦，蓠外人如鲫。",
      "共得咬菜根，无使有此色。"
    ]
  },
  {
    "id": "adcfe4db2139143e21f8e067ba9a084e",
    "title": "消寒五集复饮师竹处分得酒字",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "前日宴高台，朔风寒入口。",
      "昨朝游洞天，雪花大如手。",
      "雪消风未消，今夕会良友。",
      "泥融溅街衢，折柬快出走。",
      "主人步失足，兴浓忘掣肘。",
      "陟山艰杖藜，铺席能对酒。",
      "酒酣令愈奇，筹竹献左右。",
      "西子纱浣妍，东施颦效丑。",
      "伟哉范少伯，沼吴功不负。",
      "泛湖亦浇愁，觞政妙无有。",
      "我是于越人，愿从大夫后。",
      "网设不罹鸿，兔尽走烹狗。",
      "消寒仅旬月，美酒费百斗。",
      "一饮一集成，待到春九九。"
    ]
  },
  {
    "id": "adcfe4db2139143ed86efb4f911a7403",
    "title": "消寒六集复饮洛翘处分得爱字",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "山城多鸣鸟，有鸟集豕背。",
      "豕走鸟不飞，闲自啄其喙。",
      "禽兽有蠢灵，所见非所在。",
      "偶集我眼中，怪事书所未。",
      "诗酒会消寒，阅微启精邃。",
      "肴馔列羽虫，雉鸽推群类。",
      "野鹜落凫飞，天鹅寂雁唳。",
      "羽翼竞丰盈，鸡鸭薄滋味。",
      "嗟此握爪拳，何甘投鼎鼐。",
      "失足由网罗，大半为食饵。",
      "吾观高冈凤，一举烟云翅。",
      "又观空山鹤，长鸣风雨晦。",
      "岂不值饥渴，饮啄得素志。",
      "誓不争食栖，适性行无碍。",
      "同席解鸟语，雅人必深致。",
      "莺鸣求友声，非欲弄清脆。",
      "鹦鹉学人言，从俗求妩媚。",
      "声同应实殊，浮沉在聋愦。",
      "苟无真知音，鲜勿割所爱。",
      "不见桀之犬，可向陶尧吠。"
    ]
  },
  {
    "id": "adcfe4db2139143e9d2af7bd3511dff2",
    "title": "消寒七集饮竹屋分得帘字时从西郊步归",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "偶忆送春游，计月才届三。",
      "今朝重携手，河梁朔风严。",
      "岁月倏忽易，流水听瀸瀸。",
      "飞虹卧雪中，斜日落层岚。",
      "人影侵在地，历乱舞松杉。",
      "何来不速客，一一集禅庵。",
      "修竹如相识，万个字空嵌。",
      "折节呼士前，俗驾皆扫芟。",
      "主人藏斗酒，厚味咀醰醰。",
      "卜夜添炉火，分题褪鼻尖。",
      "七人逢七集，寒暑理相参。",
      "优游乐卒岁，世味外酸咸。",
      "窗纸忽然白，新月朗磨镰。",
      "归来数梅朵，对影碧筠帘。",
      "花香与酒香，齐梦到黑甜。"
    ]
  },
  {
    "id": "adcfe4db2139143e2b8cee9686af6e0d",
    "title": "孟春共甫之吴叔寅北上伯约之甬予将之东阳赋此志别",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "合冰当南风，春日解河浒。",
      "相生实相融，离合谊有取。",
      "我归明圣湖，残雪趋腊鼓。",
      "短晷忽西驰，花气郁蓬户。",
      "梅芳玉照堂，天香竞吞吐。",
      "放眼云居峰，怒潮奔貔虎。",
      "良会有穷期，挂席分南浦。",
      "江汉隔形骸，契作金兰谱。",
      "客自金华来，邀我适乐土。",
      "石洞云片飞，幽岩泉滴乳。",
      "宋元接源流，何王与金许。",
      "尚友有古人，事贤得所主。",
      "况历名胜区，燕洛人才聚。",
      "浩乎乘桴游，沧海碧眉宇。",
      "明珠发奇光，黄鹄期高举。",
      "能浚此性灵，旧雨复新雨。",
      "高堂白发生，踯躅意良苦。",
      "吾辈皆游子，亲年向谁数。",
      "衣冠拜别时，山川忘艰阻。",
      "所持爱日心，萱草北堂树。",
      "天涯多廓寥，防意破强虏。",
      "声色甘如饴，不啻伐性斧。",
      "他日同赋归，文字饮樽醑。"
    ]
  },
  {
    "id": "adcfe4db2139143e02dd922b34a3103d",
    "title": "花朝饮师竹处",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "春雨困连朝，此心独惆怅。",
      "红霏隔院花，蘋泛圆池涨。",
      "嘤嘤好鸟声，晓窗闻纸帐。",
      "晴旭忽照檐，浓黛抹千嶂。",
      "雅怀启雅人，折柬饮春酿。",
      "春酿何醲郁，越醪浑不让。",
      "杯盏罗新奇，酌酒在无量。",
      "座开碧桃花，含羞笑相向。",
      "笑我醉不知，误挫酒国将。",
      "桃李芳恒蹊，春风坐和畅。",
      "况是花朝朝，花花竞相放。",
      "何待羯鼓催，诗催两无妨。",
      "东斋有琼枝，春来花无恙。",
      "君子结素心，涉趣左右望。"
    ]
  },
  {
    "id": "adcfe4db2139143e55af6cdb99dad21f",
    "title": "读三鱼堂文集",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "孔门道不二，传道有程朱。",
      "程朱别其派，门户遂分殊。",
      "从者病拘滞，攻者空诋诬。",
      "授受各有本，渊源莫可俱。",
      "有明尚虚寂，阴释而阳儒。",
      "大道不遽投，讲堂启三鱼。",
      "传经崇正学，吏治出诗书。",
      "孰谓心即理，善恶入迷途。",
      "孰谓静不动，渣滓玷太虚。",
      "主敬与穷理，不可离须臾。",
      "松阳留讲义，微言得持扶。",
      "洋洋象山语，非不味道腴。",
      "姚江及白沙，良知举一隅。",
      "无如浅浮子，泛滥失所居。",
      "辟之不遗力，后学赖步趋。",
      "博文约以礼，体认越粗疏。",
      "我读学术篇，此情列粲如。",
      "师承今未远，翘首望当湖。"
    ]
  },
  {
    "id": "adcfe4db2139143ee2190929337f93a6",
    "title": "清明南郊看桃过友成、崇正两书院遗址感赋",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "南山聚名迹，岁久苦沈湮。",
      "有桃芳山麓，络绎招游人。",
      "游人爱春绿，谁能重斯文。",
      "藉得徵文献，我辈全其真。",
      "丰碑立道左，风雨泣晨昏。",
      "鸿文不可识，手剔藓苔痕。",
      "大书讲学处，成公遗泽存。",
      "吾怀东莱子，南宋走浙闽。",
      "北山仁山继，婺学培本根。",
      "矧此友成号，赵氏实始振。",
      "从学有乔葛，儒林作名臣。",
      "忠如李正节，浩气塞乾坤。",
      "降至倪陈辈，授受实传薪。",
      "贤哲集于此，花鸟露精神。",
      "弹指数百载，黍油麦苗新。",
      "池清闲澡濯，左右犹逢源。",
      "想见侍坐暇，出入道义门。",
      "问碑碑不语，梨花满前村。"
    ]
  },
  {
    "id": "adcfe4db2139143ee21909291f837991",
    "title": "清明南郊看桃过友成、崇正两书院遗址感赋",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "村前塔影矗，粉白比琼玉。",
      "循行踏香泥，清溪曲而曲。",
      "溪水送好香，潺潺来断续。",
      "空山空无物，三椽铺老屋。",
      "草深狐兔眠，树枯鹯鹰逐。",
      "村妪懒不知，门外饭脱粟。",
      "瓦砾埋残碑，褰裳从头读。",
      "知是古梵宫，缁流竞托足。",
      "有明郑长官，崇正乐教育。",
      "东望石洞遥，西顾八华绿。",
      "叶许此中兴，名义良不俗。",
      "修葺相接踵，苕溪费博学。",
      "祔以孙石台，祀事衣冠肃。",
      "何经百馀年，山灵额频蹙。",
      "巍巍西岘峰，终古挂鸣瀑。",
      "唐宋峙二亭，涵碧与水乐。",
      "刘郎大小苏，题句争诵熟。",
      "地脉毓秀奇，兴废常往复。",
      "所期贤有司，不让前贤躅。",
      "鼓吹有六经，便是此山福。"
    ]
  },
  {
    "id": "adcfe4db2139143edc69d9be03bc5d59",
    "title": "同日饮洛翘处转至周宅",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "窗前学书晋永和，窗外山色入青螺。",
      "永和帖言休禊事，群贤不集劳思多。",
      "午餔将酣手将覆，忽来知心载酒过。",
      "神如行云流如水，以文为网礼为罗。",
      "罗致奎映楼之北，兴高若剑出太阿。",
      "鹦绿泉香烹新茗，鹅黄酒泛郁金波。",
      "笑我连朝困饮食，疲兵那得荷矛戈。",
      "再战再北援不至，不入诗魔入睡魔。",
      "座中佳士新取妇，宛如兔丝附女萝。",
      "夭桃枝头春意闹，踏青池畔裙色拖。",
      "酒馀罔识时朝暮，踵门醉倒屋婆娑。",
      "春华自当惜年少，结并蒂花出水荷。",
      "嗟哉东园有好女，徐行佩玉不鸣珂。",
      "芳菲固得赏幽谷，过时不采空蹉跎。",
      "归读南华经一卷，轩车不到新如何。"
    ]
  },
  {
    "id": "adcfe4db2139143e7114a4b12bb6fc17",
    "title": "至法界寺访宋胡侍郎铸钟香亭留饮",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "古华严寺有名钟，作自赵宋祥符中。",
      "勒四言铭闻人建，铸者为谁曰胡公。",
      "胡公仕宋侍郎职，尝苦金严年不丰。",
      "请宽苛政蠲丁税，诏书特下快民风。",
      "自是乡贤惠桑梓，一乡庙食祀有功。",
      "乃今人未明其故，漫加帝号齐尊崇。",
      "香火年年连吴越，不独编氓祝婺东。",
      "我来吴宁寻遗迹，有法轮碑峙岘峰。",
      "先民已叹沈沦久，长对空山夕照红。",
      "寺居城闉往来数，欲访钟铭追前踪。",
      "几经烽火变迁后，铁石销磨金在镕。",
      "此铜钟且无其器，遑云斑剥蚀苔封。",
      "我闻汤盘与孔鼎，词存千古走蛟龙。",
      "层楼猛簴今寂寞，黄钟大吕闻太空。",
      "何必金刹考古制，欲与凫氏论旋虫。",
      "高子幸非辩追蠡，蓄酒如池香味浓。",
      "招我一笑莫停饮，绣佛场前列千钟。",
      "我侪善学端有在，如木钟撞金木攻。",
      "大小鸣由大小扣，发人清省备藐躬。"
    ]
  },
  {
    "id": "adcfe4db2139143ea081fa7acf33069f",
    "title": "偕海宁倪又田登秀亭",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "严陵山水蓄不平，气撼大江奔鲲鲸。",
      "此峰又如赴渴马，勒鞍突入梅花城。",
      "城头历乱姑缭曲，三百六十朵数清。",
      "何年妙手著山顶，拓地庀材筑此亭。",
      "山已钟灵名毓秀，合似秀名为亭名。",
      "南北峰头齐插脚，东西湖面净洗晴。",
      "我来秋高气愈爽，倪迂倪迂得共登。",
      "云路原非别有天，我欲与子御风行。",
      "山下有泉分清浊，探原此地最上乘。",
      "此心本原证无异，濯缨濯足徒取憎。",
      "目极江涛东流去，日落林峦猿鹤惊。",
      "山前遥指荒祠在，还当一访严子陵。"
    ]
  },
  {
    "id": "adcfe4db2139143e5ae50da91bca4e2d",
    "title": "饮建昌山亭寻先题亦潇洒楼遗址，敬次原韵",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "山色盘苍郁，奔赴严子江。",
      "建昌勒其下，江涛气势降。",
      "独宏保障功，合住神仙宅。",
      "烟雨护林峦，蛟龙潜波泽。",
      "我来九秋节，萧瑟物尽搜。",
      "狂飙面疾割，小月斧初修。",
      "酌酒暮山头，山行何朗朗。",
      "吟啸当危栏，万山音环向。",
      "作赋悲王粲，落帽笑孟嘉。",
      "零落有时至，所惜在朝华。",
      "遗址寻岩阿，真情起林表。",
      "犹是好江山，那不乐鱼鸟。",
      "望云亲不见，卅载系我思。",
      "思之不可得，恐为猿鹤嗤。",
      "舟帆江水流，云雾峰头逐。",
      "时乎不再来，宝剑长鸣椟。",
      "会出造楼手，潇洒见旧胸。",
      "先贤与先泽，我自得所从。",
      "好句留性天，慎勿戕柳杞。",
      "把盏竹翠间，敲棋松阴里。"
    ]
  },
  {
    "id": "adcfe4db2139143e42ae4a2bf1b6b612",
    "title": "登四面云山楼赠宗郡守",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "我生夙抱看云癖，欲驾霄汉舒长翮。我生好入名山游，欲跨鸾凤穷双舄。",
      "年年赤脚走八华，踏破洞云处处遮。山灵招我往复还，许我身住白云家。",
      "无端飞入富春里，南北东西看云起。好山面面回，高楼一望发狂喜。",
      "上有飘渺之亭台，下无纤屑之尘埃。浩乎远者是江水，缭而曲者是城垓。",
      "有时幻作龙蛇势，飞泉百道忽奔逝。有时化作锦绣裳，美人长袖来摇曳。",
      "片刻能呈无数妆，出云降雨人尽望。封蔽千岩日不足，神灵到此快徜徉。",
      "无何收尽人间雨，轻云一缕当空舞。停停袅袅香上炉，勃勃蓬蓬气出釜。",
      "云山变幻本无穷，爱此云山四面通。凭阑日日忘休息，乌龙之状其犹龙。",
      "范老当年称潇洒，此地长吟事真解。赵公赏春筑有亭，好山不用一钱买。",
      "何幸风流新使君，继起山楼说看云。云山岂为逞奇诡，欲祈甘澍福我民。",
      "鲰生雅不解忧乐，对此胸襟亦寥廓。山邪云邪伴斯楼，飘飘欲觅缑山鹤。"
    ]
  },
  {
    "id": "adcfe4db2139143efa1d24f94f238abc",
    "title": "偕叔兄襄校严郡试卷居双峰书院先人课士地也，感赋",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "桐庐江清浅，潇洒属兹邦。",
      "官师推人杰，赵范与吕张。",
      "清献琴鹤去，希文柤豆香。",
      "遗徽留教养，东莱实提纲。",
      "况有南轩辅，吾儒道大光。",
      "道光岁乙未，先人除上庠。",
      "寻原历五载，珊网期相当。",
      "远迩人负笈，利钝锥处囊。",
      "谓士无气节，先筑子陵堂。",
      "谓士无勇敢，大书商氏坊。",
      "时逾兵火劫，人心犹未忘。",
      "幸哉贤太守，不令斯道伤。",
      "劝农归根本，兴学资息藏。",
      "十月旁死魄，闱棘锁峰双。",
      "罗致我兄弟，文字饮壶觞。",
      "明月成三影，夜雨话连床。",
      "有时窗风发，灵椿僾乎望。",
      "当日丹铅席，今朝角逐场。",
      "境虽异今昔，神来不殊方。",
      "叹我吹埙篪，学殖将芜荒。",
      "聊慰联棠棣，不为参与商。",
      "入梦言当务，勿以文艺狂。",
      "用力有未逮，漫自擅雌黄。",
      "课功有未邃，毋自快否臧。",
      "恍见趋庭对，心神两彷徨。",
      "醒来披卷帙，高烛何辉煌。",
      "理达辞能举，斐然亦成章。",
      "后生非不秀，先达在洋洋。"
    ]
  },
  {
    "id": "adcfe4db2139143e03c6603d98fb9b2a",
    "title": "雪杭杀鸡酌酒招书屏幅，因事不果，以诗志之",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "不爱家鸡爱野鹜，王子当年诽痴腹。为爱野鹜杀家鸡，陈子今朝见太奇。",
      "我生少壮忘执笔，谴呵时闻趋庭日。稍知执笔喜大书，钩银画铁力不如。",
      "学力未深见未广，涂成墨猪空有象。象作秋蛇春蚓形，或文浅陋语不经。",
      "何期索者集沓至，岂以此行为高致。无乃嗜好俗浮沉，非因换鹅写来禽。",
      "可怜刻楮年年苦，学书未就苦如许。呵冻寒天冷不知，挥毫夏暑汗下滋。",
      "陈子本亦善点画，闻我斯言齐蹙额。焚弃笔砚涉不情，奔走投好实自烹。",
      "解人鲜不能解事，酒肴今非为君饵。得意濡首倍足豪，又非以书卜老饕。",
      "二载心交见如此，实与此情类相似。不然退笔成冢亦何为，前贤多少快临池，虞褚颜欧偶见之。"
    ]
  },
  {
    "id": "adcfe4db2139143e28af74e1e0dd057d",
    "title": "长至后一日奉东邑节孝姓氏总牌入祠，赋诗落成",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "两仪分乾坤，阴阳至理存。",
      "生而为夫妇，肇始重人伦。",
      "常变不逾节，死生安足论。",
      "所以性天在，海陬协平均。",
      "为妇全其节，为女孝于亲。",
      "捐躯临患难，就义得归真。",
      "我长苕霅间，趋庭时有闻。",
      "阐幽扬毅魄，发显表贞魂。",
      "烽火十数载，姓氏忽焉泯。",
      "太岁在癸酉，招我有白云。",
      "片片起古洞，道义为之根。",
      "善哉顺地道，雅与德为邻。",
      "惜历红羊劫，名半萎灰尘。",
      "父母斯土者，臭味幸同群。",
      "遗轶承残简，耆老徵献文。",
      "隋宋迄今日，千百会纷纭。",
      "曰贞烈节孝，大书列四门。",
      "仅以贤寿著，未敢与明禋。",
      "我作姓氏考，体例藉披陈。",
      "次年一阳至，享祀升苾芬。",
      "刲羊中堂屋，神兮降悽焄。",
      "父老乐皞皞，妇孺话欣欣。",
      "仪成礼未毕，有客情致殷。",
      "叹自兵乱后，大义多沈湮。",
      "夫妇之道苦，阴霾阳不振。",
      "或以中道绝，或以末路分。",
      "志气浸浇薄，非皆由贱贫。",
      "廉耻丧习惯，非皆忘旧恩。",
      "怛然闻斯语，使我额蹙频。",
      "秉彝好懿德，善良今其熏。",
      "敬为叙此意，敢告未亡人。"
    ]
  },
  {
    "id": "adcfe4db2139143e8a727e950cdf99fb",
    "title": "题馨甫亲舍望云图册",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "我生少小悲失怙，十五年来未抔土。壮来又叹轻别离，六十老母难得聚。",
      "举头浩浩白云天，无尽行云有尽年。归云不比去云速，别亲那得省亲难。",
      "钱塘老友胡馨甫，废诵蓼莪痛肺腑。孝思发为古文章，画图咀出旧甘苦。",
      "自说从军燕赵间，东南半壁惊烽烟。骨肉分飞家书绝，关河迢递金鼓喧。",
      "途穷日暮辄回首，怅望家山何处有。一日思亲十二时，归梦不归难消受。",
      "惟有云影来朝朝，送入天涯路不遥。隐约亲舍出其下，见云如见双亲招。",
      "招之不至心凄怆，把酒问天何独妨。悔身不如雁与鸿，秋来犹得飞南向。",
      "我闻此言发长叹，多少游子摧心肝。生不能养死不葬，一般滋味总辛酸。",
      "嗟嗟人生穷通得失皆天成，何必纷纭车马去门庭。",
      "纵然负米逮养出百年，藜藿当年无限情。况乎菽水莫承常常尔，迟暮光阴疾奔驶。",
      "转瞬已不见高堂，永诀暂离伤奚似。披斯图，泪如珠，愿为天下人子大声而疾呼。",
      "与其风尘奔走富且贵，不若贫贱困苦长家居，云兮云兮知我乎。"
    ]
  },
  {
    "id": "adcfe4db2139143ee27cc88391dd8687",
    "title": "题秦虎侯所绘梅花风雪图卷为杨春浦作",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "雪花历乱扑衣裾，梅花错落逐舟车。",
      "花花姑为逞奇诡，惆怅诗人长道途。",
      "秦子当年发雅兴，斗酒十千踏雪沽。",
      "醉歌高楼拂素纸，诗画赠行行不孤。",
      "海风卷起波涛立，日暮征帆远莫呼。",
      "徘徊歧路归不得，君去越兮我留吴。",
      "况复红羊逢大劫，太息干戈无地无。",
      "东南半壁擎天柱，甬江申江燕幕居。",
      "所赖此心共千里，不愁饥渴害真吾。",
      "男儿破浪长风志，所恃忠信涉江湖。",
      "何以昊天独不吊，不使贤豪老其驱。",
      "后先齐赴玉楼召，空馀翰墨式楷模。",
      "我钦友谊重金石，契结人间道不殊。",
      "既为题卷颜风雪，敢为缀句长欷歔。",
      "多少交情惭管鲍，盍不回头认斯图。"
    ]
  },
  {
    "id": "adcfe4db2139143e5a88062e887b85ae",
    "title": "高香亭由东阳寄何氏兰亭本，诗以谢之",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "熟闻何一白，流传一片石。",
      "石刻晋永和，禊帖留真迹。",
      "当宋南渡时，维扬失不获。",
      "三百有二年，淘井竟觅得。",
      "天许还会稽，婺在会稽域。",
      "我客婺之东，两载欣游历。",
      "烽火几变迁，石已遭分擘。",
      "分石藏四家，家藏倍珍惜。",
      "购之良独难，宝筏回空寂。",
      "何幸高达夫，求不遗馀力。",
      "典裘得青铜，手民给千百。",
      "乡民识好官，开诚表先泽。",
      "我居西湖西，梦寐萦反侧。",
      "忽下朵云来，惠及山中客。",
      "尺幅饱琳琅，银钩兼铁画。",
      "愧非学书人，真本赚萧翼。",
      "白云往复还，不愁江天隔。",
      "愿如金石交，不在数晨夕。",
      "复读所寄书，坐慰如良觌。",
      "世无薛绍彭，赝本从何易。"
    ]
  },
  {
    "id": "adcfe4db2139143e1d7596e55d4f61fe",
    "title": "三月二十六日与共甫偕吴门吴憩堂游云栖，翌晨步江干转至虎跑寺，由湖上棹归",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "钱唐江一曲，处处栽修竹。",
      "竹林深复深，接入五云麓。",
      "有坞曰云栖，五色云归宿。",
      "赵宋结茅庵，代住高人躅。",
      "前明隆万间，祩宏僧不俗。",
      "坐爱好山林，铸就新语录。",
      "一卷法慧经，年年人熟读。",
      "塔院在其旁，高树盖新绿。",
      "好山有好泉，潺潺听往复。",
      "佳处在此间，逾时看不足。",
      "洗心亭洗心，归路淡无欲。"
    ]
  },
  {
    "id": "adcfe4db2139143e1d7596e5cf0dae84",
    "title": "三月二十六日与共甫偕吴门吴憩堂游云栖，翌晨步江干转至虎跑寺，由湖上棹归",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "移舟泊江干，晚烟春树团。",
      "同行懒归去，秉烛发高言。",
      "沽酒招舟子，聊慰江上寒。",
      "蓬窗时眺望，波平静不澜。",
      "妓船管弦息，沙岸鸥鹭闲。",
      "此心有法慧，何必谢尘缘。",
      "梦入华虚境，驰驱大道安。",
      "潮声惊夜半，疑是出山泉。"
    ]
  },
  {
    "id": "adcfe4db2139143e1d7596e5a48a9f97",
    "title": "三月二十六日与共甫偕吴门吴憩堂游云栖，翌晨步江干转至虎跑寺，由湖上棹归",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "山泉说虎跑，游兴晨更豪。",
      "舍舟登彼岸，行行不辞劳。",
      "数里越云岭，泉声何滔滔。",
      "两山夹集树，高际拂凉飙。",
      "三椽铺老屋，山僧先诛茅。",
      "寻胜倚古井，汲泉野火烧。",
      "传闻泉流出，并自李唐朝。",
      "寺僧苦潦渴，神遣二虎淘。",
      "往事莫须问，饮我热已浇。",
      "碑摩东坡字，读之意亦消。"
    ]
  },
  {
    "id": "adcfe4db2139143e1d7596e5f463c4ff",
    "title": "三月二十六日与共甫偕吴门吴憩堂游云栖，翌晨步江干转至虎跑寺，由湖上棹归",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "鸡黍田家具，深林乐且住。",
      "酡颜立茅檐，茶笋香处处。",
      "有鸟忽呼归，我亦寻归路。",
      "仄径出蚕丛，花港唤野渡。",
      "买棹回峰前，好风为之御。",
      "苏堤白沙堤，多少游人误。",
      "香车络绎来，画船泛无数。",
      "昨江今日湖，风景笑如故。",
      "禅心与道心，至此一齐悟。"
    ]
  },
  {
    "id": "adcfe4db2139143e0a93a3f3fe096cf2",
    "title": "用西洋法照象，诗以纪之",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "铸金象人物，后世易青丹。",
      "丹青成容易，不若铸金难。",
      "所以金能寿，画图偶尔传。",
      "然犹有传者，良由致力全。",
      "画家言画法，点睛越数年。",
      "智竭神乃见，阿堵传笔先。",
      "何来西域制，迩时成大观。",
      "有水黝其色，瓶注秘不宣。",
      "云是采仙药，合成费万钱。",
      "天朗气亢爽，裙屐集喧阗。",
      "红日当头朗，明镜睻目鲜。",
      "彼镜摄此镜，容貌别嗤妍。",
      "沃以涓滴水，气勿临风迁。",
      "倏忽擘素纸，须眉呈宛然。",
      "我来偶为此，形影化无端。",
      "岂有精妙识，能达秋毫颠。",
      "大都人工巧，不能夺上天。",
      "吾闻药石性，不比金铁坚。",
      "逾时性弛药，色亦化云烟。",
      "嗟哉人寿世，百年空往还。",
      "我象欲示后，何先我生湮。",
      "难易分久暂，至理实无边。",
      "海外多奇术，孰能逃圣言。",
      "我相本非相，作此随俗缘。",
      "家室识今吾，玩而老我焉。",
      "若夫真面目，自来多不刊。",
      "英姿来飒爽，瞻拜古衣冠。"
    ]
  },
  {
    "id": "adcfe4db2139143e796a3ce488c96f99",
    "title": "叔韵以城西看山诗索和倚韵复之",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "城西山势如游龙，起伏奔驰神莫状。城西山色如好女，隐约倩秀遥相望。",
      "报俶塔近白沙堤，东接城垣尤豪宕。奇石危磴破空来，突兀直前无依傍。",
      "我居穷巷将及岁，寂无闻见心惆怅。霉雨匝月更困人，鱼鳖灶床清抱恙。",
      "幸看此山日不足，高楼俨列碧屏障。兼喜雉堞一道横，流水短墙均无妨。",
      "姑作曲势走往复，山容未宥使全放。宜雨宜晴亦宜月，妙境天开何清旷。",
      "有时杯影落桥头，灵光呼吸涤肺脏。呼之欲出招不前，画意诗情淡相忘。",
      "酒醒转恐愁又来，山作解人总笑向。嗟彼西湖多少等临客，孤负此峰莫能访。",
      "香车宝马过云烟，畴得刻意穷形相。忽来同调说看山，示我新诗胆益壮。"
    ]
  },
  {
    "id": "adcfe4db2139143ebf940eda5e1efae9",
    "title": "晚桂",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "百卉俱飘息，丛桂出高冈。",
      "年年七八月，空际散天香。",
      "有桂独后发，若自甘退藏。",
      "繁枝零玉露，翠节霏轻霜。",
      "西风战阵阵，清籁杂金商。",
      "纫兰既失佩，裂荷早无裳。",
      "仙骨经折磨，高韵起抑扬。",
      "仰天望蟾阙，一枝列上方。",
      "高撷此花者，徐步乐翱翔。",
      "何以同此质，瞠焉不可望。",
      "无知在草木，有意听彼苍。",
      "冬荣本我辈，先后何自妨。",
      "晚枫爱红叶，晚菘饶秋光。",
      "嗟哉涧底树，金粟缀郎当。",
      "迟迟非本意，羞与众草芳。",
      "月中能寄语，乞为谢吴刚。"
    ]
  },
  {
    "id": "adcfe4db2139143e8d5fcb416d5d29d2",
    "title": "早菊",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "我闻韩魏公，黄花看晚节。",
      "晚而以早名，无乃失其实。",
      "窃谓实辅名，记取花之发。",
      "秋飙扇乍凉，层英齐挺出。",
      "秀色早天成，清香流未歇。",
      "已遍东西园，才到重阳日。",
      "酒兴与诗情，从头说一说。",
      "老圃多秋容，后尘步何术。",
      "盍勿缓须臾，同过九秋月。",
      "花意独不然，幽人抱贞吉。",
      "风雨叹朝朝，岁序惊倏忽。",
      "见几苟不先，鲜能守素质。",
      "况乎傲雪霜，恃此姗姗骨。",
      "树骨于未寒，敖熊且剪灭。",
      "采无栗里陶，餐乏三闾屈。",
      "何必故迟回，虚誉盗高洁。",
      "但经一味凉，足洗三伏热。",
      "芳菲在及时，位置任造物。",
      "并约岭上梅，先报春活泼。",
      "如是称晚香，如是称隐逸。"
    ]
  },
  {
    "id": "adcfe4db2139143e7b2fcf3d4357749f",
    "title": "秋暮师竹过访偕伍硕甫舟泛西湖纪事集成",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "有客来远方，清晨入我室。",
      "遨游西子湖，此愿如饥渴。",
      "携步到湖滨，孤篷空无设。",
      "山色与湖光，对之叹奇绝。",
      "解意当垆人，助我兴活泼。",
      "遗我酒一壶，不愁秋瑟瑟。"
    ]
  },
  {
    "id": "adcfe4db2139143e7b2fcf3dc16e1708",
    "title": "秋暮师竹过访偕伍硕甫舟泛西湖纪事集成",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "秋菊如人瘦，霜螯比肉肥。",
      "既得新越酿，尤爱是团脐。",
      "蟹本无肠物，辱身在涂泥。",
      "今享有心者，俨与樽俎齐。",
      "持来左右手，毕卓是也非。",
      "一波冲鸥鹭，偕至西湖西。"
    ]
  },
  {
    "id": "adcfe4db2139143e7b2fcf3d5dabd5e5",
    "title": "秋暮师竹过访偕伍硕甫舟泛西湖纪事集成",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "濠上游观乐，游鱼乐何如。",
      "游人亦鱼类，其乐雅相于。",
      "三潭澄秋水，掩映有菰蒲。",
      "朝暾露城郭，波红一角铺。",
      "炎凉到水国，鳞族为之趋。",
      "凭栏忘归去，须知我非鱼。"
    ]
  },
  {
    "id": "adcfe4db2139143e7b2fcf3db1f5de1a",
    "title": "秋暮师竹过访偕伍硕甫舟泛西湖纪事集成",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "非虫亦非鸟，蝙蝠状独奇。",
      "又有可奇者，孤眠寺榻西。",
      "谈笑群客至，若不与闻知。",
      "岂病身小弱，我为袖携归。",
      "昏黄出山外，超然忽高飞。",
      "飞鸣出意外，此类犹知时。"
    ]
  },
  {
    "id": "adcfe4db2139143e7b2fcf3d2c32a0c6",
    "title": "秋暮师竹过访偕伍硕甫舟泛西湖纪事集成",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "酌酒坐茅檐，檐短酒气吐。",
      "高树蔽目前，全湖茫无睹。",
      "结邻野人家，听我谈肺腑。",
      "肺腑无可陈，岳坟一抔土。",
      "洒酒不尽欢，拔剑思张弩。",
      "铁人知不知，墓门寒千古。"
    ]
  },
  {
    "id": "adcfe4db2139143e7b2fcf3d31117610",
    "title": "秋暮师竹过访偕伍硕甫舟泛西湖纪事集成",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "里湖夹两山，地势倍周匝。",
      "左有放鹤亭，右有宝俶塔。",
      "吟啸出其间，高岸为之答。",
      "醉叱使退归，我亦素娴习。",
      "无乃孤山孤，生性未能合。",
      "樵歌起山头，竟不暇应接。"
    ]
  },
  {
    "id": "adcfe4db2139143ea58055dcf03a5465",
    "title": "二十五日由湖回杭，钝斋主人置梅酒舟中，越宿花放，喜赋柬主人",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "昔日金华去，梅花护我车。",
      "车行苦辘轳，花枝冷不花。",
      "今作吴兴游，梅花共一舟。",
      "舟行不数里，花气盎罗浮。",
      "初见蕊如茧，再见破如剪。",
      "层出胜蕉抽，盘旋殊蓬转。",
      "舵尾笼鸣禽，睍睆度好音。",
      "驿路泄春意，花鸟驱客心。",
      "何为前度梅，芳信分迟速。",
      "造化别无因，位置良难独。",
      "仙骨终清奇，遭逢不可知。",
      "荏苒当春华，名山证素期。",
      "春色连吴越，灵气蕴同室。",
      "我新乐聚欢，身不识离别。",
      "花兮作解人，斯时特地亲。",
      "孤屿林处士，招隐西湖滨。",
      "主人何郑重，佐他酒两瓮。",
      "花香杂酒香，苕霅水风送。",
      "送我夜不眠，起坐觉衣单。",
      "推篷际清晓，还看雪漫天。"
    ]
  },
  {
    "id": "adcfe4db2139143e0d7ffececb6eb122",
    "title": "偕周君经甫登爱山台感赋",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "吴兴佳山水，清远无古今。",
      "高台共登眺，城市而山林。",
      "道场一峰秀，相对豁尘襟。",
      "诸毗势奔赴，峰灵妙莫寻。",
      "卷帘纳苍霭，白日未西沈。",
      "朱阑与翠竹，掩映春色深。",
      "东坡追往迹，梅村续前吟。",
      "既怀贤太守，怅触旧时心。"
    ]
  },
  {
    "id": "adcfe4db2139143e0d7ffecea040625d",
    "title": "偕周君经甫登爱山台感赋",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "树木犹树人，爱山如爱士。",
      "趋庭闻斯言，三十年于是。",
      "沧海变桑田，人物杂悲喜。",
      "相持一尊酒，远慰风尘子。",
      "游子独停杯，四顾情难已。",
      "巍巍苍卞峰，渺渺太湖水。",
      "仿佛神兮来，不期俱集此。",
      "举目谁与言，满林芳桃李。"
    ]
  },
  {
    "id": "adcfe4db2139143e861b8d40b1cbdde5",
    "title": "钝斋主人赋诗见赠并弁言白云洞读书图作长句谢之",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "西河太守称汉室，贤知继踵问民疾。",
      "公家兄弟特过之，竞蜚英声腾茂实。",
      "仲氏视学使豫章，玉策持衡道大光。",
      "群季宰治江南北，循吏儒林遥相当。",
      "公也一麾来出守，立德功言务不朽。",
      "初治括苍续金华，清白堂前讴歌久。",
      "农桑自古勒成书，白苏于今式楷模。",
      "经济匡时成卓识，文章致用乃真儒。",
      "况夫早岁训髦士，秉铎胶庠率践履。",
      "教养人材天下奇，诚意正心学如此。",
      "鲰生新从东浙来，遗爱甘棠勿剪裁。",
      "传说近年作吏隐，部民去思每低徊。",
      "不图谒见苕溪上，风雪为介神为王。",
      "阳春成集本词宗，大树论功徵宽量。",
      "愧我生无太白才，何幸身登韩子阶。",
      "常获纵谈陪文宴，非慕高致快含杯。",
      "既荷题图辱奖评，复承赠句谬相与。",
      "渊渊沧海矜尺波，浩浩雷门特步鼓。",
      "当风披诵不自安，昭垂法戒理或然。",
      "会须佩韦慎不害，相见端州使君贤。"
    ]
  },
  {
    "id": "adcfe4db2139143e5f4c80579d21cc46",
    "title": "重九偕张棣笙施衡甫两学博叔兄子承登道场山至万象塔，北望太湖放歌纪事",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "我生少小客菰城，日对城南山之塔。塔矗山顶不知名，但喜山塔天作合。",
      "续来此邦已壮年，城郭人民历变迁。不寻名胜徒惆怅，碌碌车马走烽烟。",
      "何幸今岁又三到，山灵号咷转为笑。九月九日天气清，漫集壶觞邀同调。",
      "初入平陂蚁珠穿，旋跻危磴猾巢悬。股栗神眩难休息，攀扶直欲穷崖巅。",
      "忽起天风何浩浩，此身已在千岩表。昂瞻天外阊阖开，俯瞰群山培塿小。",
      "方见斯塔位置间，卓立苍茫我欢颜。本有康庄达人境，绝无尘俗绾仙寰。",
      "平时所见乃山背，欲登不登三十载。端由恒蹊迷浅人，井观万物等盆戴。",
      "崎岖阅尽履坦途，浮障销除证真吾。到此如酬饥渴愿，装严非独宝浮屠。",
      "浮屠北望渺无极，滚滚洪涛天一色。吴越具区八百里，塔势空横影卧黑。",
      "山川呼吸灵气通，方丈蓬壶在眼中。况复奇峰罗七二，奔赴俨出偏师攻。",
      "塔兮会心寂铃语，尽大乾坤理如许。登临此地揽其全，学海学山齐得所。",
      "山前落日不可留，一啸长空木落秋。青林红树相应答，读书当有何楷俦。",
      "噫吁嘻，未到山头不见湖，日对此山何为乎。我今疑晢归去发长歌，欲问看山不足苏东坡。"
    ]
  },
  {
    "id": "adcfe4db2139143e18d5ca6cfc1be37f",
    "title": "陈艺林世交持其尊甫补松世丈溪山无尽图索题，题卷中有先人七古诗，伏读数过，凄然有作",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "幼读高堂题图诗，诗中尽含无尽词。我今披图瞻公像，图外殊系无尽思。",
      "时阅四五十年久，劫历水火刀兵后。城郭人民尽变迁，溪山犹得包诸有。",
      "天生福地付福人，画本印证风味真。山灵到处神呵护，不随俗氛委灰尘。",
      "况复宗子孝行笃，宝泽胜比宝金玉。护此图卷舟车偕，患难捧作蓼莪读。",
      "十载流离海上归，适我菰城三度来。相逢歧路增叹息，望云不见颜不开。",
      "片片飞入溪山里，欲断复连情难已。断时惆怅隔人间，连则风尘绾故里。",
      "我后君生三十年，旧雨新雨感从前。索题诗句辞未可，题不敢题思渺然。",
      "相思何在渺难语，恍惚重桂堂前处。父执父书两莫分，如闻所言吾语汝。",
      "吁嗟乎，一卷中见雷陈交，画兮诗兮神不遥。固知思泪同无尽，苕霅溪清弁山高。"
    ]
  },
  {
    "id": "adcfe4db2139143e7ccd9b2baa1277a2",
    "title": "咏草笠",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "早云燎太空，头戴笠子好。",
      "惟笠质不同，农家费探讨。",
      "葛藤编林泉，箨箬裁篁筱。",
      "宜雨不宜晴，当夏用者少。",
      "忆昔有黄冠，黄色服以草。",
      "截去阶外蒲，诛就檐前茆。",
      "每年三伏初，西畴有事早。",
      "秧插荫随槐，畬锄香围稻。",
      "倏忽透炎威，依旧苦乾燥。",
      "曷若此笠成，迎凉经意造。",
      "圆样月玲珑，遍覆云环绕。",
      "薰风吹野田，珠露披清晓。",
      "秀色映须眉，佳气明瞳瞭。",
      "不愁红日红，耘耔忘杲杲。",
      "隐见傍钓矶，高低逗池沼。",
      "茅茨屋不除，莓苔榻无扫。",
      "铺席芦苇参，裁扇蒲葵小。",
      "天地一蓑翁，此物此时宝。",
      "翩韆携屐来，伊谁是坡老。"
    ]
  },
  {
    "id": "adcfe4db2139143e4e3aeebc39e9dacb",
    "title": "拟郭璞游仙诗七首",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "通都罗华阁，晓日照曈昽。",
      "相与游侠儿，畋野跨青骢。",
      "轮蹄交道路，车盖矫蛟龙。",
      "一技未及展，暮景起天空。",
      "弱质摧蒲柳，晚岁雕芙蓉。",
      "此生多掩忽，孰能策始终。",
      "还山采丹药，仙侣不时逢。"
    ]
  },
  {
    "id": "adcfe4db2139143e4e3aeebc9ff5e49f",
    "title": "拟郭璞游仙诗七首",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "苍翠叠嶂开，澹营烟霞外。",
      "飞瀑千丈馀，惊破银河挂。",
      "有客悟此生，一举绝埃壒。",
      "直上青云梯，隔断红尘界。",
      "栋驾涧底松，竹鸣谷口籁。",
      "伊谁效长生，逍遥慎不害。",
      "道遇黄石公，相约瑶池会。"
    ]
  },
  {
    "id": "adcfe4db2139143e4e3aeebc59e6de3b",
    "title": "拟郭璞游仙诗七首",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "嘉荫成翠幄，幽兰含露滋。",
      "草木喻至理，英华各及时。",
      "晨光东南驾，流景西北驰。",
      "达人解其微，安用长独悲。",
      "鍊石开华顶，酌泉集清池。",
      "同行王子乔，赠我九茎芝。",
      "腾骧入云路，徘徊历四维。"
    ]
  },
  {
    "id": "adcfe4db2139143e4e3aeebcff639c5d",
    "title": "拟郭璞游仙诗七首",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "有鹤冲霄去，不受樊笼束。",
      "绛云自卷舒，争向岩阿逐。",
      "自来登仙子，超心脱凡俗。",
      "广成语执中，老子道不辱。",
      "夕餐赤城霞，朝弄扶桑旭。",
      "真气蓄满腔，何必效辟谷。"
    ]
  },
  {
    "id": "adcfe4db2139143e4e3aeebcb0752966",
    "title": "拟郭璞游仙诗七首",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "局促辕驹足，奔踶走且僵。",
      "北风吹白云，忽与天路当。",
      "明珠罗胸臆，珍错列上方。",
      "远登太行山，近陟华子冈。",
      "清音闻山水，仙露滴衣裳。"
    ]
  },
  {
    "id": "adcfe4db2139143e4e3aeebc861037c5",
    "title": "拟郭璞游仙诗七首",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "长城围万里，跂望何迢迢。",
      "盘曲危鸟道，旷远顺鸿毛。",
      "仰天向阊阖，风雨起崇朝。",
      "烟霞合琉瓈，翡翠集兰苕。",
      "添筹南极星，酌酒北斗杓。",
      "秦娥奏新曲，麻姑引玉箫。",
      "终古帝王家，簇拥列鸾轺。",
      "愿从赤松子，长揖去市朝。"
    ]
  },
  {
    "id": "adcfe4db2139143e4e3aeebc0c81be15",
    "title": "拟郭璞游仙诗七首",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "便娟侔朝日，颜华倏忽露。",
      "岁月逝水流，羲和不能驻。",
      "是非傥可明，得丧奚足顾。",
      "天上森宝书，寸心托豪素。",
      "相与拔俗人，云车夸远驭。",
      "岛屿荣琪葩，无为叹迟暮。",
      "寄语畋游者，我将从今去。"
    ]
  },
  {
    "id": "adcfe4db2139143ebea56d0f6b8a2e0b",
    "title": "汪苇塘教授以青州饥民歌见示用韵复之",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "青州土壤非饶沃，力田犹虞食不足。连年灾歉报农夫，待哺哀鸿来满目。",
      "工商士女散天涯，保抱提携日奔逐。掬水茹草充客饥，雪邮风程争夜宿。",
      "遣之不可留养难，愁杀流民图一幅。所冀春回地脉和，延得残生饱饘粥。",
      "何期今年年更荒，十亩麦田无一熟。旱云飞火燎长空，水涸土乾严且酷。",
      "遑论长夏插禾苗，膏雨连番滋百谷。有时勉力乞食行，疲舌焦唇苦枵腹。",
      "久饿不能出门户，坐望青天环而哭。哭失声兮天不闻，惨此析骸与食肉。",
      "非无拯穷一二家，斗米直许黄金斛。前日救饥转自饥，道殣相望几往复。",
      "吴兴教授恻中怀，发此哀情歌一曲。劝拯斯民在富豪，率土普天谊相属。",
      "我受读之怛然伤，旋溯时事额频蹙。东南年岁虽不丰，螽飞犹未遍荼毒。",
      "譬彼疮痍被四支，手足原不厚我独。曷勿施济善躬行，指囷唱筹不囿俗。",
      "且须剔除蠹吏奸，莫开囊橐逞私欲。惠及生民非沽名，行仁有术望人牧。",
      "君不见当年梁惠霸业羞，犹能自移老稚河内粟。"
    ]
  },
  {
    "id": "adcfe4db2139143e3e2c0a8f1efb9d82",
    "title": "薛心农鹾尹盛暑过访偕张西章、钮小琴与叔兄放棹碧浪湖纳凉",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "苕溪南绕城一曲，注为碧湖众流蓄。",
      "许我重游两度春，爱泛此湖日不足。",
      "何幸客自西湖来，品题名胜此邦熟。",
      "杖履追随不自由，从游饱恣平生福。",
      "兴高放棹湖之心，纳凉时节刚三伏。",
      "酒尊开时湖面宽，十里镜平豁双目。",
      "层峦滴翠快当窗，远塔临流涌浮玉。",
      "南度薰风阵阵和，吹皱波纹净雾縠。",
      "酒阑得句兴更豪，卧影空中漾众绿。",
      "无何红日射西岩，金盖道场峰奇卓。",
      "巢云争出俟归云，崖上无心自相逐。",
      "相与眺望岘山头，世界清凉非我独。",
      "有亭翼然洼尊洼，呼吸湖光神往复。",
      "古来多少贤达才，饮者留名良不俗。",
      "妙墨雅推颜鲁公，爱山艳说苏玉局。",
      "不愁中热心镇瓜，恍入广寒尘去斛。",
      "高歌远答打鱼舟，唱破琉璃图一幅。"
    ]
  },
  {
    "id": "adcfe4db2139143e960bf5050e640a96",
    "title": "七夕与宾于诸君联吟分得玉字",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "今年小暑雷惊屋，阴曀天时连三伏。",
      "乍夜西风已报秋，湿云犹作黄梅熟。",
      "吾来浮家苕霅间，七夕重逢私心祝。",
      "祝他节序调暑寒，不愁困苦餐蔬菽。",
      "比邻瓜果列几筵，道是乞巧求所欲。",
      "偶喜庭结蛛网丝，复讶针度月钩曲。",
      "得意家家拍手欢，吉兆胜比灯花卜。",
      "吾侪自古拙谋生，不学儿女斗红绿。",
      "岂甘愚戆事罔闻，省识昊苍厚我独。",
      "嗟哉人间多巧矣，名缰利薮逞驰逐。",
      "戕伐性灵公输羞，雕镂肺腑成风斫。",
      "非无宽厚钟斯人，丑类鲜不笑讪腹。",
      "何如赚此智巧心，无碍波流走尘俗。",
      "讷无语言钳齿唇，顿从柔媚更面目。",
      "客曰此心非外求，求得舍失议精卓。",
      "我望银河四悄然，当檐清浅露华沐。",
      "牛女双星岁一逢，乘运转移无穷朔。",
      "初无妙巧寓太空，怎惹离合闲情触。",
      "悟尽此理漏未残，窗虚涵翠鸣筱竹。",
      "独倚阑干风拂裳，何处声声笛横玉。"
    ]
  },
  {
    "id": "adcfe4db2139143e4ee561ede926f0c2",
    "title": "棣笙学博赋五言五十韵见赠次韵成七言答之",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "频年学钓烟波里，苕霅交流清顾视。",
      "浮家何幸遇志和，必恭敬之桑与梓。",
      "梓乡人乐聚他乡，十载光阴铎秉此。",
      "高才陋封管城侯，棘闱抛却毛锥子。",
      "风拂词曹皋座春，人从雪夜程门侍。",
      "讲道常欣堂开鳣，寄书时得河烹鲤。",
      "雅怀乍发志为舒，硕德自崇义日徙。",
      "有时下笔思涌泉，卓识自然成信史。",
      "有时酌酒朋盍簪，倾瓶快不占羸耻。",
      "桃李花开年复年，种下门前无数士。",
      "况有哲嗣继家声，过庭趋对惜分晷。",
      "积学得悟言屡中，循分安居心无悝。",
      "冢君筮仕江之南，喜闻几折谢屐齿。",
      "良吏行当眼转青，儒生不惯官佩紫。",
      "何以昊天不永龄，泰运方长忽遭否。",
      "君当归棹西子湖，死别生离悲论理。",
      "四方吊者靡不嗟，渴决此疑圣人俟。",
      "明珠岂随燕石遗，衰草竟与瑶芝委。",
      "客言彭殇本不齐，继而起者在群季。",
      "鸾旗鲁宫奏少年，骏足长坂期千里。",
      "端由大椿茂本根，散为金枝与玉蕊。",
      "不然蔗境怡老颜，克树阴德长鸣耳。",
      "君之孝友早知名，垂白思慕赤子比。",
      "痛定风木泪不干，要识源头思饮水。",
      "天性还同金石贞，藏碑竞拓硬黄纸。",
      "辨别真赝理析毫，指画同异刀异剞。",
      "不才稍得识鱼虫，望洋叹惭效臂使。",
      "读钳口舌石鼓文，书测山渊古周脾。",
      "博物考时力之馀，本末轻重类堪纪。",
      "二铭堂前心独铭，行文忠信四具美。",
      "豹窥一斑踪未精，较诸肉食尚非鄙。",
      "吴兴我已三度来，漫道从游今晚矣。",
      "慨陈谠论沙披金，宝卫微言米扬秕。",
      "时乱难藏射雕弓，年荒欲展屠龙技。",
      "策杖峰头秋气高，载月湖心乐事记。",
      "能以吾学辅此游，知白守黑不中止。",
      "曷为许我大器成，不患身世隐朝市。",
      "又尝期我蓬山登，奋发韶华励壮思。",
      "燕赵悲歌非吾曹，谁呼屠狗出而仕。",
      "殷勤慰诲五百言，此道此情不逾咫。",
      "勉诵佳章浣露薇，配以澧兰并沅芷。",
      "会须心性拨泥灰，古井秋风波竞起。",
      "戴笠观天敝大空，披荆陟壑险攀跂。",
      "恍若暗室明一灯，悄然危惧翻然喜。",
      "明朝当卸钓鱼蓑，钓尽名誉破波靡。",
      "崎岖总得达康庄，大道原来平如砥。",
      "热肠仍须问冷官，外此知者有谁是。",
      "姚江老友施与杨，世交公子赋麟趾。"
    ]
  },
  {
    "id": "adcfe4db2139143e4d00687d8536ee48",
    "title": "宾于以诗寄赠用韵复之",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "孟春之月快衔杯，孟秋之月期不来。春秋佳日难兼擅，忝联诗社末座陪。",
      "巧乞七夕不可得，为君送巧语奇哉。新旧闲情齐发泄，从头那厌诵百回。",
      "矫俗本非吾辈志，岂为愤激滋群猜。天君泰然心无著，大智如愚日不违。",
      "我于弱冠钦道貌，家承世好交陈雷。五十年前西园集，画本诗情大道该。",
      "不图纵迹寻后人，苕溪诗酒又追随。天许此缘结此际，儒生至此复何为。",
      "抒写性情荡邪秽，登临山水廓衷怀。饥来赖有撑肠字，世世生涯清莫阶。",
      "得失功名无宠辱，何须拔剑歌我哀。谢君法巽言兼至，心颜开后沁诗脾。",
      "蓬山捷径碍芳躅，曲木道傍合散材。逢伯乐，说郭隗。",
      "老马不知身在枥，几多慰诲费溯洄。秋来老圃容色澹，不妨羯鼓效诗催。",
      "馀不溪头好夜月，得句欲与凉露飞。"
    ]
  },
  {
    "id": "adcfe4db2139143e378488d58be3aa16",
    "title": "八月二十二日偕汪苇丈、宾于、衡甫、子兰、西章、少帆诸学博游法华山",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "石斗山头弁山麓，年年香市夸吴俗。",
      "春日融和车马喧，甘露杨枝人乞福。",
      "传说齐女道绩贤，持诵法华二十年。",
      "青山埋骨著灵秀，于清净龛涌青莲。",
      "莲开不比昙花见，世界大千驻宫殿。",
      "绣佛名场次第开，相登觉路驾彼岸。",
      "故逞诡奇不坏身，巾帼须眉自有人。",
      "金粉六朝销寂尽，剩有贞魂励俗尘。",
      "尘世韶华日以远，腾语支离愈虚诞。",
      "不信名山坚道心，空佞左道息残喘。",
      "我游偏在秋末老，白蘋红蓼诗大好。",
      "风鸣翠竹阴亭亭，目接洪涛惊浩浩。",
      "摄衣悬崖瞰太湖，七十二峰相招呼。",
      "洞庭半规隐林表，当有人家住菰蒲。",
      "须臾雁落岸帻后，回望城烟大如斗。",
      "涧流且莫分浊清，觞咏犹欣集良友。",
      "友说班荆故旧欢，尽飞逸兴度烟鬟。",
      "洞伏黄龙迷云雾，经听白鹊神往还。",
      "为题姓氏苔扫石，转恐山灵耻缘饰。",
      "载酒道场似客秋，南山之南北山北。"
    ]
  },
  {
    "id": "adcfe4db2139143e650bb7df0189414a",
    "title": "宗太守招饮爱山台出图卷索题久未报也，是秋八月移守宁波为次东坡道场山诗韵成三首",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "东坡去矣空林麓，终古声名留厓谷。",
      "不逢汪丞说爱山，谁向高台策蹇足。",
      "且历兵乱日漫漫，鬼火昏黄蛇蝎盘。",
      "蒙棘丛生牵萝薜，龙鳞老化问松湍。",
      "天爱苍生斯人出，治周期月登衽席。",
      "湖边万顷桑绿地，浓接棠阴齐栽植。",
      "无何黛色压千鬟，笑对城南有无间。",
      "台成不日民通政，八百年后重看山。",
      "山灵爽气迎平旦，下雨崇朝黑天半。",
      "赋就长歌挥兔毫，惊披珠玉临风叹。"
    ]
  },
  {
    "id": "adcfe4db2139143e650bb7dfa64e9fd5",
    "title": "宗太守招饮爱山台出图卷索题久未报也，是秋八月移守宁波为次东坡道场山诗韵成三首",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "六载重来步层麓，怀人春雨苦空谷。",
      "歧途日暮将安之，踯躅危磴碍进足。",
      "何期严濑水淼漫，忽聚萍梗路曲盘。",
      "喜约儿童迎竹马，快沾膏泽聆鸣湍。",
      "坐看云岫无心出，当夏凉风铺琴席。",
      "红亭白塔开旧颜，翠竹苍松表净植。",
      "尽多风景付云鬟，罗列明窗大几间。",
      "犹幸良朋结良会，爱山过客同说山。",
      "爱山爱士评月旦，勤学岂废修途半。",
      "经济无非道德腴，我熟闻之望洋叹。"
    ]
  },
  {
    "id": "adcfe4db2139143e650bb7df2bdbf1e8",
    "title": "宗太守招饮爱山台出图卷索题久未报也，是秋八月移守宁波为次东坡道场山诗韵成三首",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "霎时轻散云飞麓，蓼红蘋白明涧谷。",
      "无计攀留天际船，门外征尘起马足。",
      "碧湖此去烟窅漫，去思直偕鸟道盘。",
      "前后循声报最来，归市民心壑奔湍。",
      "况复四明山奇出，东渡大江稳帆席。",
      "海滨蜑户饶鱼盐，潮落农田勤耕植。",
      "回头应不忘仙鬟，诗思清于苕霅间。",
      "林鲍再官箸金石，颜苏自古寿湖山。",
      "骊歌唱彻鸡声旦，容易西风秋刚半。",
      "馀泽当流贺鉴湖，鼓舞来朝归与叹。"
    ]
  },
  {
    "id": "adcfe4db2139143ef36223f4704e7932",
    "title": "宾于以游法华诗索和复次原韵纪游",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "佳日当春秋，酒兵逞潜伏。",
      "来自馀不溪，劝我双瑞竹。",
      "摩空尽廓廖，树地夸敏速。",
      "下笔涌泉思，寻胜追风足。",
      "高会下菰城，良朋快遐瞩。",
      "遥指法华山，秀色朗心目。",
      "太湖吞万顷，渺泛太仓粟。",
      "乍系蓼岸舟，齐跻石斗谷。",
      "门前柳荫深，涧底刍薪束。",
      "琼宫木犀香，天半飘馀馥。",
      "拾级兴愈浓，枕石云时簇。",
      "何人诵贝经，万卷齐梁录。",
      "欲结清净缘，岁月流不复。",
      "泉下不坏身，人拜道旁肃。",
      "吐莲随处春，逐利此身促。",
      "相与陟山头，山在弁山麓。",
      "湖近植菰蒲，沙平搏雁鹜。",
      "苍翠浮洞庭，半面神接续。",
      "傍水几人家，安居知聚族。",
      "伟哉东坡游，言语妙歌曲。",
      "全湖易酩酊，设想超凡俗。",
      "翩翩于思君，追步苏玉局。",
      "故乡好湖山，不必渴思蜀。",
      "同游载酒归，此理胸烂熟。"
    ]
  },
  {
    "id": "adcfe4db2139143e804a7f3b0211ac1c",
    "title": "题孟嘉落帽图",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "彼何人哉图之右，缓带轻装昂其首。",
      "首著乌纱不可寻，飘空风卷空诸有。",
      "传说晋代孟参军，龙山游眺际重九。",
      "登高作赋大夫能，脱略公卿恕僚友。",
      "山高不道秋飙高，蓦地吹来尘扑斗。",
      "发稀自笑不胜簪，帽落峰头蓬飘帚。",
      "卒临若不集欢嗔，科头兀立独良久。",
      "须知此老腹有诗，未惯侯门供奔走。",
      "濡首何妨墨沈毫，洒巾任尔愁浇酒。",
      "层峦环列猿鹤窥，万木声清鼍龙吼。",
      "放眼青山红树间，固无纤俗掣其肘。",
      "薄宦危机何地无，褫冠弹冠数某某。",
      "天以落帽全我真，画图千百十年后。",
      "偶将豪气说登临，桓大司马其知否。"
    ]
  },
  {
    "id": "adcfe4db2139143ea9ab1b3a12a2564b",
    "title": "借书柬衡甫",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "针线压女红，斧锥资匠斫。",
      "器利善事先，至理通乎学。",
      "讲学在群书，梯航与辘轴。",
      "舍此旧迹寻，歧途迷踯躅。",
      "嗟我少失学，父书未能读。",
      "缥缃飘劫灰，湖海走尘俗。",
      "几处拥书城，心羡涎流角。",
      "饷贫慨以慷，驱饥常缚束。",
      "堪叹楮叶成，已尽易饘粥。",
      "异书识纤微，天花眩眼目。",
      "牛充梁栋高，蠡测山渊伏。",
      "一知半解时，岁月逾匆促。",
      "三来苕霅间，游忆髫龄熟。",
      "桂堂许重登，天香犹馥郁。",
      "施子真儒官，今雨旧雨续。",
      "得钱便买书，插架签盈屋。",
      "问难并析疑，取求快所欲。",
      "帘燕静不嗔，河鼠饮满腹。",
      "回首二十年，趋庭训闻独。",
      "阶砌每徘徊，梦魂应来复。",
      "袖卷晚归来，少年补未足。",
      "荒草辟山蹊，暗室明椽烛。",
      "故地逢故交，天与孤儿福。"
    ]
  },
  {
    "id": "adcfe4db2139143e18e3a47281efafc5",
    "title": "宾于复题话雨图有“朝糊口、夕埋头”之句，效体谢之",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "忆昔董生之慈孝兮，昌黎作歌而欷歔。昼出耕兮夜读书。",
      "嗟我生之玩愒兮，常虚掷乎居诸。历少壮而无建白兮，值世路其崎岖。",
      "愿游处以木石兮，乃饥寒之我驱。岂磷缁失其坚白兮，非前日之真吾。",
      "走四方而抱质兮，遇合悉听诸当途。得馀暇于漏夜兮，藉笔墨以自娱。",
      "扑俗尘之斗斛兮，完本性于须臾。非课功而继晷兮，聊晤对于吾徒。",
      "萱室愁夫衰白兮，寂寞对夫妻孥。何瑶章之叠下兮，忘名实之相须。",
      "敢执灯而裁答兮，谢故人之虚誉。"
    ]
  },
  {
    "id": "adcfe4db2139143e807fb7f04baf67e2",
    "title": "拟禽言",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "麦熟麦熟麦未熟，老农已无隔年谷。",
      "何堪赤日如火烧，十日不雨环而哭。",
      "哭如雨点雨不飞，官赋来朝复催促。",
      "刈麦输赋犹未足，谁能取得心头肉。"
    ]
  },
  {
    "id": "adcfe4db2139143e807fb7f055b5bada",
    "title": "拟禽言",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "割麦插禾，间日无多。乃旱魃之为虐，雨未见其滂沱。",
      "一旬不雨老农哭，兼旬不雨泪如波。昨夜月离毕，明朝雨不过。",
      "明日复明日，日对枯田奈若何。"
    ]
  },
  {
    "id": "adcfe4db2139143e807fb7f062060cd5",
    "title": "拟禽言",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "泥滑滑，泥滑滑。昨朝得雨今未歇，洒遍东郊与西陌。",
      "儿童拍手呼，父老双脚赤。高田水满不用车，低田水浅才下尺。",
      "既插禾，先割麦。"
    ]
  },
  {
    "id": "adcfe4db2139143e807fb7f019effaeb",
    "title": "拟禽言",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "郭公郭公，天雨蒙蒙。忽倾盆而作势，芳田沾足慰老农。",
      "农妇提馌饷，农夫饮一钟。向来几费耕耘苦，不道甘霖及候逢。",
      "割麦麦黄熟，插禾禾青葱。归来负耜乐休息，尚有拍手欢歌牧牛童。"
    ]
  },
  {
    "id": "adcfe4db2139143e076088044c5ff6f3",
    "title": "书晋豫饥状寄当事者",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "频年岁大饥，朔北民缭乱。",
      "山东复山西，旱魃赤焦遍。",
      "三年天不雨，禾麦枯高岸。",
      "升斗比琼珠，饥饿无贵贱。",
      "枵腹走东西，鹄形黝色面。",
      "勉登太行山，底柱王屋间。",
      "汴梁古帝都，同兴哀鸿叹。",
      "僵卧不可行，道旁苦相见。",
      "岂无王孙怜，谁储漂母饭。",
      "惨闻人相食，未毙忍吞咽。",
      "一脔易一钱，直竟逊刍豢。",
      "甚矣此际情，不啻析骸爨。",
      "长官廉得之，章奏通名殿。",
      "诏书振困穷，仓粟诘朝散。",
      "已输万帑金，未获餐饱顿。",
      "四海恻然伤，豪富为激劝。",
      "醵金未及千，道殣死逾半。",
      "纵有延喘息，畴克策昼旦。",
      "客从东南来，微理姑擘判。",
      "移粟与移民，大道原兼擅。",
      "曷不送灾黎，分留列郡县。",
      "十家养一人，一郡四百万。",
      "数却合流民，力不劳神算。",
      "且谋挟纩棉，世界和冰炭。",
      "冬至喜阳生，生机在顾盼。",
      "熟聆道路言，愿作刍荛献。",
      "舍斯不亟图，衰草恐滋蔓。",
      "霜雪正满天，慈云望一片。"
    ]
  },
  {
    "id": "adcfe4db2139143e273d437d98f56842",
    "title": "霜螯用欧阳子咏车螯诗韵",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "西风乍起香稻熟，临流蟹簖好生涯。",
      "霜凝连朝双螯足，佐酒立办付咄嗟。",
      "草泥郭索占鸿爪，筐筥剖擘比寒瓜。",
      "厥物表里澄黑白，经秋豪甲饱精华。",
      "凛凛寒威真味入，霏霏玉屑琼浆加。",
      "姜桂有时除辣性，和调饪谱理无差。",
      "妒杀枫江老渔户，烹鲜炉火饫家家。",
      "匕箸搔爬夺专席，肌肤细腻胜瓠巴。",
      "我闻江淮产佳种，欧阳螯食别名车。",
      "依然清脆适口腹，未必肃杀厉齿牙。",
      "天生公子秉秋气，拳丁披甲食鱼虾。",
      "如仗大钺戮鳞介，俨拥神剑捐莫邪。",
      "乌啼月落队行出，潮迎江头风景夸。",
      "不困篱菊影形瘦，绝胜岭梅冻欲花。",
      "纵有八跪清斫雪，谁作波势起吧呀。",
      "盾甲自卫终须解，荻芦夜战静不哗。",
      "右手持来发豪兴，当年吏部举止遐。",
      "会友高歌醉夜半，冷图茅屋聚团沙。"
    ]
  },
  {
    "id": "adcfe4db2139143e406431d1e67fe149",
    "title": "雪霁偕邬梅仙登奎光阁柬棣笙",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "乾坤妙炉橐，霏雪满林壑。",
      "城居人欲僵，冻蟹行郭索。",
      "十日忽快晴，忙煞登临屩。",
      "远眺集同心，拾级奎光阁。",
      "奎光与雪光，初望色交错。",
      "久倚危栏肱，□住转蓬脚。",
      "窗罗列乱峰，峰峰成玉削。",
      "对我峙道场，塔势出若跃。",
      "高手尽白描，文章卓南郭。",
      "北临苍卞苍，遥接气宏绰。",
      "青眼纵不逢，白首俨相约。",
      "朔风刺面来，语语答檐铎。",
      "山灵前致词，色相归无著。",
      "惜不携素琴，松风和穆若。",
      "同游知音者，襟期共澹泊。",
      "太古本无弦，耻作闲寄托。",
      "呵毫质主人，官冷未寂寞。",
      "烹茶雪一瓯，棋声当窗落。"
    ]
  },
  {
    "id": "adcfe4db2139143eb199d3bf408d20d3",
    "title": "二月六日偕薛子白、胡馨甫、高共甫乘兴泛西湖，谒蒋公祠，饮湖畔，夜饮子白家，纪事柬心农丈",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "人与西湖两别离，经年不见思蕴结。",
      "忽来湖滨晤故人，杭州胡高通州薛。",
      "放棹湖心薄暮天，湖光人影杂明灭。",
      "陡起湖风湖水高，吹皱波纹漾细密。",
      "涌出云峰无数青，千朵叠成石凹凸。",
      "指是新祠祀蒋公，孤山如幕天然设。",
      "图画战功摩峭厓，四壁英姿动毫发。",
      "白苏政绩寄烟鬟，韩岳精神摇岩穴。",
      "纵使湖泉冷若斯，难抹烈士热心血。",
      "我爱古人不薄今，柏堂竹阁齐峻洁。",
      "煮茗一瓯酒一樽，徜徉其间情怡悦。",
      "隔岸南屏报晚钟，声声烟际何清越。",
      "酒阑犹欣酒未阑，饮寻文字迎纤月。",
      "薛家老凤主风骚，夜话高斋席珍列。",
      "入林出山心澄源，说经讲艺指绕铁。",
      "相与印证湖上游，人去人来妙出没。",
      "偶然小聚亦神仙，快偿此愿深饥渴。"
    ]
  },
  {
    "id": "adcfe4db2139143e84abe3f5a4f52924",
    "title": "千金墟怀古",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "吴兴城南四十里，故墟一片迷指视。道旁樵牧识旧名，库置千金良有以。",
      "我闻濞也生汉家，从破鲸军功昭史。特王之邦崇藩封，五十三城俨赐履。",
      "章郡铜山天下奇，产成金石美无此。罗致亡命盗得之，镕铸泉布中心喜。",
      "点金何待仗神功，炼金遽能收众技。铜岘山前铜臭升，薰心利欲实骄侈。",
      "称老不朝年复年，故薄赋敛众臂使。但有财富甲东南，不识长安有天子。",
      "偶触小忿七国谋，朝错有头难雪耻。汉使旋以利绐吴，此身竟至东越死。",
      "嗟哉沛公拊背言，后五十年岂忘耳。空馀渡口郁金波，来去苕霅二流水。",
      "天地爱宝自呈材，贵宝善者实终始。黄金白璧何地无，赤水蓝田未足恃。",
      "再过成墟狐兔眠，遑论府库尽富美。君不见吴王夫差姑苏台，金碧当时先已矣。"
    ]
  },
  {
    "id": "adcfe4db2139143e2a6cf9d13a9b894b",
    "title": "春分日艺林招饮鱼计亭，即席书怀并柬其从子幼幸",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "菰城西北有高亭，名贤觞咏入丹青。",
      "郑氏园林属陈氏，当年轶事闻趋庭。",
      "何期劫后来苕上，图随亭宇归秘藏。",
      "求古舍前求古人，败瓦断碑不可访。",
      "能读父书成一家，扶花居士惯栽花。",
      "偶访亭址补花石，缭以曲槛尽幽遐。",
      "况有季父宝先泽，珍袭遗编胜拱璧。",
      "时来载酒话竹林，旧交大半白头客。",
      "我居座末最少年，花开复值春分天。",
      "平分春色不分愁，满院风光扑眼前。",
      "吴兴山水称清远，卷石堆成愈委宛。",
      "尺幅千里幻烟霞，啸傲无端春昼短。",
      "红杏枝头红日西，帘檐花影落杯底。",
      "摩挲文字黯金石，苔纹钗股望不齐。",
      "席多儒官敦儒素，把酒不谈当世务。",
      "鱼计鱼计计在鱼，濠濮同观好风度。",
      "我欲从之酒再斟，此饮此亭无古今。",
      "竹垞铁桥嘉湖著，后此谁知醉后心。",
      "清清一鉴方塘水，照见酡颜清莫比。",
      "明波曾识古须眉，问彼无言芳桃李。"
    ]
  },
  {
    "id": "adcfe4db2139143e2870da06fe5ea69c",
    "title": "师竹由东阳携石洞贻芳卷过访，偕饮酒楼，转至戴海门笠青家，夜归书赠师竹",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "春雨暝连朝，客来忽心喜。",
      "问客来何方，云从云洞里。",
      "为我说白云，年来妙无比。"
    ]
  },
  {
    "id": "adcfe4db2139143e2870da0682566a22",
    "title": "师竹由东阳携石洞贻芳卷过访，偕饮酒楼，转至戴海门笠青家，夜归书赠师竹",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "聚散皆天机，归出任行止。",
      "旧日洞中仙，今日风尘子。",
      "无术洗此心，沽酒不能已。"
    ]
  },
  {
    "id": "adcfe4db2139143e2870da06e996dbf0",
    "title": "师竹由东阳携石洞贻芳卷过访，偕饮酒楼，转至戴海门笠青家，夜归书赠师竹",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "再酌乌程酿，偕来卖酒家。",
      "薄暮忘宾主，雨丝风片加。",
      "携屐访故交，大戴小戴夸。",
      "盘杯已狼藉，鸡犬息喧哗。",
      "官冷肠偏热，红烛灿生花。"
    ]
  },
  {
    "id": "adcfe4db2139143e2870da067bbee83a",
    "title": "师竹由东阳携石洞贻芳卷过访，偕饮酒楼，转至戴海门笠青家，夜归书赠师竹",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "灯灺懒不归，归来人睡足。",
      "悄然见卷书，清气扑眉目。",
      "展读消酡颜，郭洞逢石屋。",
      "贻芳终古芳，紫阳花不独。",
      "我本林泉癖，五载梦魂熟。",
      "客兮明日行，尔音无金玉。"
    ]
  },
  {
    "id": "adcfe4db2139143ec5f3dde8059817dd",
    "title": "归安俞烈妇吟为艺林作",
    "authorName": "许传霈",
    "authorId": "adcfe4db2139143e06a15eb1d1457b72",
    "dynasty": "清",
    "content": [
      "延陵有淑女，少小住双溪。",
      "嫁为俞氏妇，生年才及笄。",
      "奉亲尽色养，相夫道无违。",
      "乡党称闺范，德曜本齐眉。",
      "前年涉海上，中馈事优为。",
      "次年返故里，井臼独操持。",
      "何天丧所天，病骨常不支。",
      "参茸投罔效，鸾凤忽分飞。",
      "虚占熊蛇梦，三索复不齐。",
      "留此未忘身，罂罂将焉依。",
      "归家别阿父，有孙弄含饴。",
      "堂上拜阿翁，犹子养可资。",
      "安用长独活，忍不去生埋。",
      "含泪不能语，愿以生死辞。",
      "一勺鸩羽毒，甘之如渴饥。",
      "八月十二日，从容就义时。",
      "同梦九年速，殉身三宿迟。",
      "泉台当有路，夫妇唱与随。",
      "我闻阿母贤，捐躯行无亏。",
      "又闻其姑沈，赴难视如归。",
      "渊源推所自，根本茁非歧。",
      "精诚达地下，默鉴共在兹。",
      "辉煌增绰禊，题表重纶丝。",
      "为歌烈妇烈，遍闻浙水西。"
    ]
  },
  {
    "id": "adcfe4db213986fb473cad569307b53e",
    "title": "再游三游洞",
    "authorName": "罗宏备",
    "authorId": "adcfe4db213986fbd1457b72d1457b72",
    "dynasty": "清",
    "content": [
      "蕙服芒鞋早办装，重来携酒兴犹狂。",
      "临风野啸随溪响，出谷春衣带草香。",
      "洞口土花封古字，山腰人影动斜阳。",
      "扪岩姓氏谁堪语，一片寒碑白侍郎。"
    ]
  },
  {
    "id": "adcfe4db213f30119de26a5c3a4ee404",
    "title": "寄远曲",
    "authorName": "朱柔则",
    "authorId": "adcfe4db213f3011d1457b72d1457b72",
    "dynasty": "清",
    "content": [
      "恨少垂杨柳，殷勤系玉鞍。",
      "夕阳鸦背暖，春雪马蹄寒。",
      "入世逢迎拙，依人去住难。",
      "痴儿啼向我，昨夜梦长安。"
    ]
  },
  {
    "id": "adcfe4db213f30119de26a5c989af58a",
    "title": "寄远曲",
    "authorName": "朱柔则",
    "authorId": "adcfe4db213f3011d1457b72d1457b72",
    "dynasty": "清",
    "content": [
      "猎猎风初劲，沈沈雨未阑。",
      "因怜儿被薄，转忆客衣单。",
      "栖燕将雏苦，征鸿失侣寒。",
      "居家与行路，同是一艰难。"
    ]
  },
  {
    "id": "adcfe4db213f30119de26a5ccc39adb7",
    "title": "寄远曲",
    "authorName": "朱柔则",
    "authorId": "adcfe4db213f3011d1457b72d1457b72",
    "dynasty": "清",
    "content": [
      "辛苦长安客，栖栖叹此行。",
      "故乡空自阻，逆旅亦何营。",
      "取友防轻薄，持躬问老成。",
      "寄言百君子，努力事身名。"
    ]
  },
  {
    "id": "adcfe4db213f30119de26a5c04eb5786",
    "title": "寄远曲",
    "authorName": "朱柔则",
    "authorId": "adcfe4db213f3011d1457b72d1457b72",
    "dynasty": "清",
    "content": [
      "闻说燕台路，生涯亦可怜。",
      "耻弹门下铗，谁乞广文钱。",
      "久客非长策，归耕有薄田。",
      "一棺痛慈母，急为卜新阡。"
    ]
  },
  {
    "id": "adcfe4db213f30113157693ec3bc17e9",
    "title": "别曲",
    "authorName": "朱柔则",
    "authorId": "adcfe4db213f3011d1457b72d1457b72",
    "dynasty": "清",
    "content": [
      "三载饥驱走路歧，一春风雨倍凄其。",
      "黄金最是无情物，长使深闺怨别离。"
    ]
  },
  {
    "id": "adcfe4db213f3011996e6d2d5aacd084",
    "title": "河渚观梅约顾女春山",
    "authorName": "朱柔则",
    "authorId": "adcfe4db213f3011d1457b72d1457b72",
    "dynasty": "清",
    "content": [
      "相期河渚玩春华，一棹迎风路未赊。",
      "楼外有梅三百树，美人不到不开花。"
    ]
  },
  {
    "id": "adcfe4db213f301193a010a9a7458c85",
    "title": "举第五子",
    "authorName": "朱柔则",
    "authorId": "adcfe4db213f3011d1457b72d1457b72",
    "dynasty": "清",
    "content": [
      "四男二女如相引，复举斯儿真可哂。",
      "辗转常怀离里亲，欲与邻人仍不忍。",
      "读书还拟大吾门，未许痴顽类犬豚。",
      "自怜乳哺多辛苦，转忆吾亲罔极恩。"
    ]
  },
  {
    "id": "adcfe4db2147a21a62d3121cb76fd827",
    "title": "扬州",
    "authorName": "赵福云",
    "authorId": "adcfe4db2147a21ad1457b72d1457b72",
    "dynasty": "清",
    "content": [
      "红桥二十四，空忆杜司勋。",
      "明月长如此，箫声不可闻。",
      "江船悬夜火，堤树卧春云。",
      "一棹平山外，杨花似雪纷。"
    ]
  },
  {
    "id": "adcfe4db2147a21a65d1ef3348540035",
    "title": "入终南山",
    "authorName": "赵福云",
    "authorId": "adcfe4db2147a21ad1457b72d1457b72",
    "dynasty": "清",
    "content": [
      "飞鸟不能渡，盘空一骑来。",
      "峰头撑积雪，石腹走惊雷。",
      "呼吸诸天应，功名捷径开。",
      "终南山万仞，掷笔待仙才。"
    ]
  },
  {
    "id": "adcfe4db2147a21a4f57696d414d9697",
    "title": "咸阳题壁",
    "authorName": "赵福云",
    "authorId": "adcfe4db2147a21ad1457b72d1457b72",
    "dynasty": "清",
    "content": [
      "柳丝青湿雨纤纤，贳酒旗亭驻客骖。",
      "欲唱渭城哀怨曲，旧人无处觅何戡。"
    ]
  },
  {
    "id": "adcfe4db2147a21a25de93f397fbff41",
    "title": "夜归",
    "authorName": "赵福云",
    "authorId": "adcfe4db2147a21ad1457b72d1457b72",
    "dynasty": "清",
    "content": [
      "疏雨歇残响，凉月澄清辉。",
      "步屟出萝径，微寒生客衣。",
      "沙堤一痕白，积水摇参差。",
      "野花送微馨，夜静方得知。",
      "幽居隔尘境，兴尽还柴扉。",
      "秋声打门急，落叶随人归。"
    ]
  },
  {
    "id": "adcfe4db2147a21ac69ba9caef36f77f",
    "title": "仙姑碥",
    "authorName": "赵福云",
    "authorId": "adcfe4db2147a21ad1457b72d1457b72",
    "dynasty": "清",
    "content": [
      "画眉啼春山木香，懒云窈窕扶红墙。",
      "妆楼一角夕阳冷，宝镜摇魂堕蟾影。",
      "双蛾扫绿参差光，苔痕绣蚀轻罗裳。",
      "银波湿地花枝舞，珠泪横斜织秋雨。",
      "刺天石骨青嶙峋，螺旋蚁折愁行人。",
      "芙蓉劈碎断厓裂，倒卷银河千尺雪。",
      "灵风飒飒回蜺旌，夜半月落金鸡鸣。"
    ]
  },
  {
    "id": "adcfe4db21483b9aa969baca38f8ecc3",
    "title": "渡伊洛合流",
    "authorName": "林以宁",
    "authorId": "adcfe4db21483b9ad1457b72d1457b72",
    "dynasty": "清",
    "content": [
      "历尽山川险，方知行路难。",
      "寒风鸣大谷，怪石激流湍。",
      "歧路心常怯，穷途泪未干。",
      "波光应笑我，独自上河干。"
    ]
  },
  {
    "id": "adcfe4db21483b9a966a0e65f7b27e78",
    "title": "柴季娴索诗赋答",
    "authorName": "林以宁",
    "authorId": "adcfe4db21483b9ad1457b72d1457b72",
    "dynasty": "清",
    "content": [
      "春风吹暖杏花香，试拂鸾笺写断肠。",
      "每见远山思黛色，时从落月想容光。",
      "别来几度梅如雪，愁绪萦怀鬓欲霜。",
      "为报故人休索句，砚田惭我已全荒。"
    ]
  },
  {
    "id": "adcfe4db21483b9adaaef3f38766119d",
    "title": "秋蝉",
    "authorName": "林以宁",
    "authorId": "adcfe4db21483b9ad1457b72d1457b72",
    "dynasty": "清",
    "content": [
      "昨夜凉风届节初，园亭景物渐萧疏。",
      "高枝坠露堪承饮，深树微云可卜居。",
      "秦女支砧秋半急，卫娘小鬓夜来梳。",
      "遐情自足传霄汉，不逐金梧下玉除。"
    ]
  },
  {
    "id": "adcfe4db21483b9a566feba412f25680",
    "title": "秋暮宴集愿圃分韵",
    "authorName": "林以宁",
    "authorId": "adcfe4db21483b9ad1457b72d1457b72",
    "dynasty": "清",
    "content": [
      "早起登临玉露瀼，画楼高处碧云凉。",
      "池边野鸟啼寒雨，篱外黄花媚晓妆。",
      "斜倚红阑同照影，闲挥绿绮坐焚香。",
      "溯洄他日重相访，一片蒹葭秋水长。"
    ]
  },
  {
    "id": "adcfe4db21483b9a4ad811c7b9160823",
    "title": "寄启姬云闲",
    "authorName": "林以宁",
    "authorId": "adcfe4db21483b9ad1457b72d1457b72",
    "dynasty": "清",
    "content": [
      "泖上浮家小结庐，水轩竹槛称幽居。",
      "问人新借簪花帖，教婢闲钞相鹤书。",
      "蚁子避潮缘砚席，蟹奴沿月上阶除。",
      "清闺事事堪题咏，刻玉镂冰恐不如。"
    ]
  },
  {
    "id": "adcfe4db21483b9a03d6cdf1503c4cfc",
    "title": "谷雨",
    "authorName": "林以宁",
    "authorId": "adcfe4db21483b9ad1457b72d1457b72",
    "dynasty": "清",
    "content": [
      "镜台流影射窗纱，风到檐前柳脚斜。",
      "竹架整书除脉望，春池洗砚乱蘋花。",
      "桑浓蚕子犹悬箔，日暖蜂干早放衙。",
      "童子佩壶寻涧水，涤瓯明日试新茶。"
    ]
  },
  {
    "id": "adcfe4db21483b9a03d6cdf186df8431",
    "title": "谷雨",
    "authorName": "林以宁",
    "authorId": "adcfe4db21483b9ad1457b72d1457b72",
    "dynasty": "清",
    "content": [
      "草草深闺度岁华，生平不解问桑麻。",
      "沿篱野豆初牵蔓，绕砌山桃半欲花。",
      "细雨渍成杨柳色，暖风催放牡丹芽。",
      "村姬结束新螺髻，傍晓比邻唤采茶。"
    ]
  },
  {
    "id": "adcfe4db21483b9a3174903e67f5e189",
    "title": "得夫子书",
    "authorName": "林以宁",
    "authorId": "adcfe4db21483b9ad1457b72d1457b72",
    "dynasty": "清",
    "content": [
      "经年别思多，得书才尺幅。",
      "为爱意缠绵，挑镫百回读。"
    ]
  },
  {
    "id": "adcfe4db21483b9aecbf4e7cbc2ca018",
    "title": "初春",
    "authorName": "林以宁",
    "authorId": "adcfe4db21483b9ad1457b72d1457b72",
    "dynasty": "清",
    "content": [
      "百合名香手自焚，雪晴天际尚停云。",
      "寒梅才被东风坼，酿得春愁已十分。"
    ]
  },
  {
    "id": "adcfe4db21483b9a14d22890118e9fd4",
    "title": "钱塘观潮",
    "authorName": "林以宁",
    "authorId": "adcfe4db21483b9ad1457b72d1457b72",
    "dynasty": "清",
    "content": [
      "气以三秋肃，江因九折名。",
      "海门环凤阙，半曜拱神京。",
      "舟楫三都会，鱼盐百货盈。",
      "凉飙随舵发，新月傍船行。",
      "共指潮生候，争看雾气横。",
      "篙师屏息待，渔子放舟迎。",
      "海外千山合，江边万谷鸣。",
      "蜃楼惊变幻，鲛室忽晶莹。",
      "鱼沫翻珠佩，腥涎喷水精。",
      "玉山高作垒，雪浪俨如城。",
      "似有冯夷鼓，长驱掉尾鲸。",
      "前茅从赤鲤，后队亦青旌。",
      "自可吞溟渤，何烦洗甲兵。",
      "蛟宫图广袤，蚁垤敢争衡。",
      "久欲寻天汉，频思访玉清。",
      "乘槎常不达，浮海竟无成。",
      "近睹三江险，方知六宇平。",
      "奇观书短韵，尺幅海涛生。"
    ]
  },
  {
    "id": "adcfe4db21483b9ae08e9f804e96c9b7",
    "title": "忆父禹都",
    "authorName": "林以宁",
    "authorId": "adcfe4db21483b9ad1457b72d1457b72",
    "dynasty": "清",
    "content": [
      "晓登百尺楼，遥望中条山。",
      "天际有白云，日夕自往还。",
      "去来何寥邈，引领难追攀。",
      "谁云生女好，少长违亲颜。",
      "岂不眷庭闱，安能事闲关。",
      "问寝久疏阔，视膳良以艰。",
      "回步循南陔，踯躅泪汍澜。"
    ]
  },
  {
    "id": "adcfe4db21483b9a2756a54779fd8c6f",
    "title": "画竹",
    "authorName": "林以宁",
    "authorId": "adcfe4db21483b9ad1457b72d1457b72",
    "dynasty": "清",
    "content": [
      "新竹出短篱，亭亭如织翠。",
      "明月升东轩，竹影宛在地。",
      "铜砚磨松煤，濡毫写其意。",
      "清幽固可嘉，爱此坚贞志。"
    ]
  },
  {
    "id": "adcfe4db21483b9a92afcf1b865a25de",
    "title": "梦游桃花源",
    "authorName": "林以宁",
    "authorId": "adcfe4db21483b9ad1457b72d1457b72",
    "dynasty": "清",
    "content": [
      "理棹石濑口，洞壑极深窅。",
      "白日翳层壁，倏然露林杪。",
      "初行不见人，仄径碍飞鸟。",
      "忽逢林木尽，水竹四环绕。",
      "茅屋三两间，鸡声出林表。",
      "主人闻客来，揽衣起相劳。",
      "笋蕨为我设，粳粱供我饱。",
      "白鹤翔天风，游鱼戏清沼。",
      "宛若素所历，朅来胡不早。",
      "怅惘尘世事，朗彻惬怀抱。",
      "高丘谁沈沦，阿阁孰倾倒。",
      "魏晋不复知，以下更何道。",
      "叹息武陵人，悠悠竟终老。"
    ]
  },
  {
    "id": "adcfe4db21483b9ab48de10e4fdc594c",
    "title": "赠宛琼女史",
    "authorName": "林以宁",
    "authorId": "adcfe4db21483b9ad1457b72d1457b72",
    "dynasty": "清",
    "content": [
      "月中仙人结璘子，银海回风漾空翠。",
      "广寒青桂生紫芽，水蟾蚀作鸳鸯字。",
      "清光独夜照三吴，采香泾畔多名姝。",
      "日射帘旌金鹊尾，春窗睡足红氍毹。",
      "蜀纸新裁鸾凤帖，同心重绾菖蒲叶。",
      "玉寒手擘荔枝浆，镫红酒晕芙蓉颊。",
      "风剪春英碎粉霞，幻作衣间双蛱蝶。",
      "绿云𩭏鬌黄金珰，方空半臂凝脂香。",
      "瑶岛承恩夕宴罢，寒星乱落参差光。"
    ]
  },
  {
    "id": "adcfe4db21483b9accbd0bdeaceff739",
    "title": "独夜吟",
    "authorName": "林以宁",
    "authorId": "adcfe4db21483b9ad1457b72d1457b72",
    "dynasty": "清",
    "content": [
      "蕉心未展桐花老，春社才临燕声小。",
      "屋角阴云冻天色，雨脚斜侵砌草织。",
      "暮寒压梦梦不成，耳边哀角呜呜鸣。",
      "幽房鬼逼兰釭凝，床头玉盏敲红冰。",
      "斫桂烧云老不死，夜乌啼杀晓乌起。",
      "独茧抽丝结绣襦，侬心未卜郎心似。",
      "开帘蜡树烟依微，海燕宾鸿相背飞。",
      "孤吟起坐各无赖，昨夜邻家夫婿归。"
    ]
  },
  {
    "id": "adcfe4db21483b9abed916218e4c2174",
    "title": "哭柴季娴",
    "authorName": "林以宁",
    "authorId": "adcfe4db21483b9ad1457b72d1457b72",
    "dynasty": "清",
    "content": [
      "婆娑壁间画，手泽犹芳鲜。",
      "清夜发光芒，睨视不敢前。",
      "想见落笔时，气足而神全。",
      "非徒貌幽花，自写翠袖翩。",
      "每思弃尘务，从君事丹铅。",
      "岂期不我顾，倏忽长相捐。",
      "一恸云为愁，梁月藏婵娟。"
    ]
  },
  {
    "id": "adcfe4db215fc05f4dcbba5acb8fce16",
    "title": "海峤秋月",
    "authorName": "陈宗达",
    "authorId": "adcfe4db215fc05fd1457b72d1457b72",
    "dynasty": "清",
    "content": [
      "群峰罗海外，秋夜月明时。",
      "光射鱼龙遁，寒侵鸟鹊疑。",
      "凭虚劳永夕，顾影发清思。",
      "待取天香落，披襟重挹之。"
    ]
  },
  {
    "id": "adcfe4db215fc05f703f8820b46d0f63",
    "title": "梦蝶园怀李正青先生",
    "authorName": "陈宗达",
    "authorId": "adcfe4db215fc05fd1457b72d1457b72",
    "dynasty": "清",
    "content": [
      "梦蝶人何在，空馀此地名。",
      "只今芳草绿，千载有馀清。"
    ]
  },
  {
    "id": "adcfe4db215fc05f703f8820fa9c0475",
    "title": "梦蝶园怀李正青先生",
    "authorName": "陈宗达",
    "authorId": "adcfe4db215fc05fd1457b72d1457b72",
    "dynasty": "清",
    "content": [
      "辞荣趋散地，不谓隐慈云。",
      "梦思随今古，山僧独闭门。"
    ]
  },
  {
    "id": "adcfe4db2165ce95709276cc8c6b970c",
    "title": "南天竺三生石",
    "authorName": "诸锦",
    "authorId": "adcfe4db2165ce95b618c3217eb7eabb",
    "dynasty": "清",
    "content": [
      "疏竹雨添翠，远峰秋更青。",
      "来寻石门涧，未识香材亭。",
      "白日午不到，清斋人独醒。",
      "葛洪有丹井，乞取问修龄。"
    ]
  },
  {
    "id": "adcfe4db2165ce95915c83774b8a3d76",
    "title": "周梅墟墓",
    "authorName": "诸锦",
    "authorId": "adcfe4db2165ce95b618c3217eb7eabb",
    "dynasty": "清",
    "content": [
      "白苎村中处士庐，梅花绕屋最扶疏。",
      "襄阳耆旧曾偕隐，元晏先生但贮书。",
      "早韭晚菘谁料理，悲风宿草动欷歔。",
      "鹿门题跋华亭赞，画像惟留孙雪居。"
    ]
  },
  {
    "id": "adcfe4db2165ce9573e32110001cb032",
    "title": "望岳",
    "authorName": "诸锦",
    "authorId": "adcfe4db2165ce95b618c3217eb7eabb",
    "dynasty": "清",
    "content": [
      "天开地辟郁鸿蒙，作镇河山大小东。",
      "绝顶抟风须九万，崇朝出雨遍虚空。",
      "高标衡华嵩恒上，世阅齐秦汉魏雄。",
      "南望群峰争络绎，一如江汉识朝宗。"
    ]
  },
  {
    "id": "adcfe4db2165ce9545ca7e37eba93269",
    "title": "听客谈武夷山之胜",
    "authorName": "诸锦",
    "authorId": "adcfe4db2165ce95b618c3217eb7eabb",
    "dynasty": "清",
    "content": [
      "传说篯铿王子骞，宾云遗构落人间。",
      "乾鱼汉祀何年始，遗蜕岩阿不可攀。",
      "棹转菜瓜葵六曲，径无蛇虎雉三斑。",
      "只应借我虹桥板，左摘星辰右控鸾。"
    ]
  },
  {
    "id": "adcfe4db2165ce95e394a6310370e214",
    "title": "积雨其二",
    "authorName": "诸锦",
    "authorId": "adcfe4db2165ce95b618c3217eb7eabb",
    "dynasty": "清",
    "content": [
      "吴侬结宅临江滨，买鱼论斗酒论斤。",
      "昨夜水添刚一尺，网鱼沽酒请比邻。"
    ]
  },
  {
    "id": "adcfe4db2165ce95e394a631767dddb6",
    "title": "积雨其二",
    "authorName": "诸锦",
    "authorId": "adcfe4db2165ce95b618c3217eb7eabb",
    "dynasty": "清",
    "content": [
      "水中阁阁私虾蟆，巢底翻翻饥老鸦。",
      "高荷大芋听来厌，愁滴芭蕉烛影斜。"
    ]
  },
  {
    "id": "adcfe4db2165ce95a5d956ce4043c24e",
    "title": "暑退坐月",
    "authorName": "诸锦",
    "authorId": "adcfe4db2165ce95b618c3217eb7eabb",
    "dynasty": "清",
    "content": [
      "火龙杳不知何处，遗却颔间一颗珠。",
      "挂向碧虚探不得，老夫胸次在冰壶。"
    ]
  },
  {
    "id": "adcfe4db2165ce95e4c236d58e8e6428",
    "title": "青芝坞吊鲍西冈墓",
    "authorName": "诸锦",
    "authorId": "adcfe4db2165ce95b618c3217eb7eabb",
    "dynasty": "清",
    "content": [
      "联吟官廨劈罗笺，十月分司寄惠泉。",
      "身后幽宫原得所，当时采地鲍家田。"
    ]
  },
  {
    "id": "adcfe4db2165ce95e4c236d5e36e2fcf",
    "title": "青芝坞吊鲍西冈墓",
    "authorName": "诸锦",
    "authorId": "adcfe4db2165ce95b618c3217eb7eabb",
    "dynasty": "清",
    "content": [
      "叫群孤雁嗷嗷北，拂面清风习习南。",
      "谁写诗人循吏墓，巉岩一片表无惭。"
    ]
  },
  {
    "id": "adcfe4db2165ce957c80bec6fdd1b07d",
    "title": "读孟郊诗",
    "authorName": "诸锦",
    "authorId": "adcfe4db2165ce95b618c3217eb7eabb",
    "dynasty": "清",
    "content": [
      "东野穷不彻，五十得一官。",
      "行吟狎簿书，出郭不整冠。",
      "咸池三百篇，风景擢古肝。",
      "或言层冰清，亦谓万松乾。",
      "我疑苍龙精，飒飒照匣寒。"
    ]
  },
  {
    "id": "adcfe4db2165ce952a9343309c224351",
    "title": "郑谷口八分书",
    "authorName": "诸锦",
    "authorId": "adcfe4db2165ce95b618c3217eb7eabb",
    "dynasty": "清",
    "content": [
      "谷口郑氏书何奇，以心喻手手自随。",
      "天机所到忘蚿夔，虿尾薤叶飘云旗。",
      "有龙矫矫掀之而，高堂昼寒嘘风雷。",
      "山头鹳鹤奋欲飞，堕下仙翮纷皑皑。"
    ]
  },
  {
    "id": "adcfe4db2165ce95b46b485e02d0ad8b",
    "title": "积雨其一",
    "authorName": "诸锦",
    "authorId": "adcfe4db2165ce95b618c3217eb7eabb",
    "dynasty": "清",
    "content": [
      "几日不行小径微，墙上绿遍莓苔衣。",
      "已凉枕簟坐无寐，瞥见草中萤火飞。"
    ]
  },
  {
    "id": "adcfe4db2165ce95d146394e1dd7228b",
    "title": "大学释褐观石鼓因读韩苏二诗同同年李巨州作一百韵",
    "authorName": "诸锦",
    "authorId": "adcfe4db2165ce95b618c3217eb7eabb",
    "dynasty": "清",
    "content": [
      "京城高言言，首善惟太学。雍正二年冬，循例初释屩。",
      "陈君三百辈，奠币森有恪。祭酒王先生，端拱容毋怍。",
      "纡绸冠峨峨，逢掖谢表襮。堵墙桥门列，观听动飞跃。",
      "文翁图礼殿，方此犹寂寞。朝旭射棠梨，清光荫松柏。",
      "稽古观车服，遗迹怀履舄。琬琰堂涂碑，肉好宗庙璧。",
      "瑚簋笾豆登，尊罍彝洗濯。洒离鼖馨巢，簥篞篎筊箹。",
      "爪目鳞之而，牙羽笋虡业。摩挲鼐鼎鼒，淳古镂金错。",
      "忽于重檐下，十鼓焕丹雘。其形像古础，其色类深墨。",
      "其围倍肤寸，其修崇二尺。其一刳中央，半体不覆幕。",
      "有如无足锜。左右曾采芼。其九互行列，耦俱善标格。",
      "有如瞿容客，贯坐尉离索。宛虹尾卷舒，琼树柯连属。",
      "鸾凤骞复留，虎驳怒欲脱。铁丝妙萦盘，莼菜垂络绎。",
      "活师戏食水，肥遗出浑夕。疏如屯千骑，密不容一发。",
      "不可意减增，诸天方丈室。不能评肥瘦，丰肌细腰匹。",
      "长短本自然，足凫与胫鹤。东西两得势，越阡兼度陌。",
      "百幅百砗磲，一字一缣帛。治水已沦胥，吉日付飘泊。",
      "卫州铜盘倾，延陵墓碣剥。《诅楚》复何有，宣和空宝惜。",
      "独此表中兴，大蒐深刻石。环玮谁铸辞，传是史籀作。",
      "尚想周宣王，功德南海薄。《江汉》《常武》诗，《车攻》《六月》什。",
      "仲山以衮补，方叔以乱拨，张仲善孝友，吉甫诗孔硕。",
      "程伯整六师，召公洽四国。载诵《鸿雁》篇，度比金玉式。",
      "勋劳宜有颂，贞珉代典籍。不有秦峄山，野火焚石阙。",
      "德薄其文惭，合为天所扑。谁夫证斤权，殹丞太穿凿。",
      "荠堂断宇文，如以瞽手摸。叩盘扪烛见，考据都未确。",
      "词严不可删，风味加质悫。转注潘郑薛，其书愈噩噩。",
      "区区君庶柳，何足穷状貌。表之自苏勖，得韩乃煜爚。",
      "宛陵倍雷硠，眉山益恢廓。我思昌黎翁，所见仅纸拓。",
      "阑风长雨夜，丰草深榛藉。疲行人坐居，掉尾牛砺角。",
      "蜗涎腥点点，原燎炎熇{米高}。鼓兮独无恙，倘有神物护。",
      "凤翔收余庆，五代更流落。赖有司马池，太庙十驼橐。",
      "南渡委草菅，钩金弃若若。道园端好古，收拾丝缠珏。",
      "大厦广与庇，石阑周与络。椎拓所不到，讲切手磨琢。",
      "入门探古物，疑义发先觉。鼓兮何凄凉，显晦亦凡数。",
      "譬如清流济，洑见至绵邈。譬如延平剑，会合固如昨。",
      "星霜更几劫，静正抱蹇谔。颠蹶任嬴刘，聚散无主客。",
      "菁英不销亡，著述欣有托。名世五百年，皇帝亿万朔。",
      "河鼓正吐芒，九鼎飞出洛。天苞与地符，诸福休徵各。",
      "岂止翙翙鸣，岐山一鸑鷟。风云际时会，喜起升平乐。",
      "文德书钟彝，武事镌钲镯。征伐表钺旌，蒐狝树山岳。",
      "文章称尔雅，训词汰糟粕。深厚追典诰，诘曲妙咀嚼。",
      "莫以鼓不鸣，试取蜀桐斫。叩之定有声，渊渊配《韶》《濩》。",
      "我衰笔力退，分量不自度。画墁愧平生，镂冰笑一握。",
      "生涯甘冷淡，委顺忘美恶。行书类蛇蚓，喜愠付鸦鹊。",
      "夙昔慕韩苏，两诗比琼玉。韩如受降城，高坚绝绳削。",
      "锐师一昔至，唾手鹅鹳捉。投盖悬布勇，匹马只轮掠。",
      "依方立硬寨，健笔谁敢搦。苏如大洋海，溟渤犹瀺灂。",
      "回澜吹紫气，坐见蓬瀛卓。钜若蛟龙吞，眇若虾蟹擉。",
      "不害其洪流，盛气不可轹。捧心粗效颦，快意过猎较。",
      "谁云宝燕石，只可自娱乐。刘寀作封事，三日雪漠漠。",
      "微时逊才壮，寄语李百药。斗转才三更，瞻仰云汉倬。"
    ]
  },
  {
    "id": "adcfe4db2165ce951996b9092db48467",
    "title": "诔字",
    "authorName": "诸锦",
    "authorId": "adcfe4db2165ce95b618c3217eb7eabb",
    "dynasty": "清",
    "content": [
      "羲农巢燧几蘧时，结绳粗设民恬熙。爰有苍颉字以孳，蝌薤籀篆开邈斯。",
      "偏旁点画濡淋漓，象形转注随时施。离者使合合者离，奇者使耦耦者奇。",
      "邻里配合各有宜，插以齿作以之而。或喜而笑愁而悲，上薄云汉下泉逵。",
      "内自宫壶达四夷，保氏掸人象胥司。连缀以文属以辞，六经不敝为世持。",
      "鸿蒙九天云下垂，佐以志史公无私。日月所烛无蔽亏，外则子集精华摛。",
      "如江淮河有析支，名山金匮柱下披。天府圣域琳宫碑，金银珠玉漆隃麋。",
      "光明相好无瑕疵，威如彤庭肃冠仪。铿如孔壁鸣金丝，雄如百兽慑神狮。",
      "丽如春花逞媚姿，健如游龙来委蛇。凝如帝释天人师，伟哉正正兼奇奇。",
      "一或失所逢百罹，虫鼠剥啮刀笔遗。水火木石金销治，离析身首噆肤肌。",
      "臧获苞苴孩稚嬉，错莫销蚀无光曦。遇非其耦灾枣梨，一唱百和交相嗤。",
      "幽光閟遏人莫知，眼明未及沙鸬鹚。有声夜中泪涟洏，激为电雹风雷驰。",
      "光怪闪烁飘云旗。叩虚责有如嗟咨。我为敷衽前陈词，造物培覆功不尸。",
      "佹成佹毁喜愠谁，魂气惝恍无不之。硕儒良史实在兹，背而驰之悔莫追。",
      "鄙倍谄佞不可为，亟旋面目扬须眉。群分类聚无磷缁，高坟三尺体魄绥。",
      "我作汝诔涕交颐，骨肉归复生有滋。斗魁戴筐连尾箕，烂为星辰拱帝墀。"
    ]
  },
  {
    "id": "adcfe4db2165ce95b361efc0c2a8f7e4",
    "title": "宋故宫梅石歌",
    "authorName": "诸锦",
    "authorId": "adcfe4db2165ce95b618c3217eb7eabb",
    "dynasty": "清",
    "content": [
      "华阳宫成狄难起，寿山艮岳沟中委。海棠龙柏摧为薪，绛桃垂杨半成杞。",
      "二蔡二惇未厌乱，厉阶谁生勔父子。崩腾靖康互络绎，凄凉南渡开基址。",
      "伤心细柳与新蒲，满眼残山兼剩水。六百余年过故宫，尚存一片青芙蓉。",
      "梅花蚀尽空余影，劫残晓月凌霜冬。零星石柱见古础，槎丫枯树含悲风。",
      "冥冥黑水青枫道，杜鹃啼兮山鬼笑。青城寥廓雪窖深，一枝冰玉同谁照。",
      "冬青陵攒已无树，苍梧路长不知处。惟有长编纂辑余，一抔义士怀终古。",
      "瑛乎瑛乎吾语汝，所南之兰已无土，石不能言花解语。"
    ]
  },
  {
    "id": "adcfe4db2165ce951caa431441f22581",
    "title": "隆兴寺大佛长歌",
    "authorName": "诸锦",
    "authorId": "adcfe4db2165ce95b618c3217eb7eabb",
    "dynasty": "清",
    "content": [
      "沧师子定窣堵波，并此菩萨称峨峨。七十三尺躯不矬，层桄杰阁俯委蛇。",
      "横睇三晋并两河，仿佛匆岭来蓬婆。此寺经自开皇驮，周显德毁像亦蹉。",
      "龙兴龙藏知无他，隋张公礼书不磨。我朝圣祖挥天戈，大书隆兴抵擘窠。",
      "上覆栋宇下蟠鼍，丰碑御制乾隆哦。维佛之国金挼莎，四八之相高峨嵯。",
      "曾闻梵夹毗舍㜑，由旬二十五更过。汉嘉弥勒夫如何，凿山千尺信可托。",
      "新昌吴越崇释迦，万家膏血助无那。哀哉下民夭枉瘥，药叉鬼母鸯崛魔。",
      "毒灼臛劓刖挛瘸，有臆难对张口呿。离生别死哭鬓皤，鲍出不遇人为牺。",
      "啖人之贼虎牙劘，至圣中国生人疴。雉离兔脱寐无吪，坤德何故钟幺麽。",
      "仁哉太守勇番番，谓即墨郭公廷翥。绣衣侍御立谏坡。",
      "天子可奏驰传騧，汝臂六七母陀罗。大威神力抉象驼，彼吞黄小如虾蠃。",
      "孰提孰出孰抚摩，孰取弊人捣锸䑘。孰取赤子完锡䋪，孰穷溺恶焚艑艖。",
      "孰披寨穴清江沱，神狮一吼毛脱鹅。木夫土伯强于难，驱囚系度索山阿。",
      "苍苍薄薄平不颇，天下有道由庚歌。北极祝栗南牂牁，远行不烦吉日睋。",
      "手中不劳持斧柯，熙哺作息言无讹。慈悲大雄同一科，不尔便合薶身薖。",
      "颠踣死丧亦孔多，香烟熏染唯媕娿，天寒烧取不用诃。"
    ]
  },
  {
    "id": "adcfe4db21702e2d39fc39b9bcefc1d9",
    "title": "劳生",
    "authorName": "谢维藩",
    "authorId": "adcfe4db21702e2dd757719edc5d637e",
    "dynasty": "清",
    "content": [
      "野色起平阴，苍然万里心。",
      "劳生感行役，吾道托孤吟。",
      "华岳归云迥，茅津落日深。",
      "拊膺思骨肉，欲语重沾襟。"
    ]
  },
  {
    "id": "adcfe4db21702e2d2a9ef31069fb18db",
    "title": "怀庆道中",
    "authorName": "谢维藩",
    "authorId": "adcfe4db21702e2dd757719edc5d637e",
    "dynasty": "清",
    "content": [
      "王屋风烟卷客旌，覃怀古道接漳衡。",
      "雨余万木绿成海，战后新苔红上城。",
      "四国金汤推健垒，连村刀剑误春耕。",
      "眼前击楫波如砥，南下河流慨不平。"
    ]
  },
  {
    "id": "adcfe4db21702e2d2c8563b8d97524d5",
    "title": "送王斗坪同年之榆林",
    "authorName": "谢维藩",
    "authorId": "adcfe4db21702e2dd757719edc5d637e",
    "dynasty": "清",
    "content": [
      "吹笛山楼秋月清，故人匹马向边城。",
      "木兰东去瞻天近，莫作寻常出塞声。"
    ]
  },
  {
    "id": "adcfe4db21702e2dfd78db30fe8e3fd7",
    "title": "送王柳坪比部出塞",
    "authorName": "谢维藩",
    "authorId": "adcfe4db21702e2dd757719edc5d637e",
    "dynasty": "清",
    "content": [
      "拂天花雨停金樽，轮台万里风云昏。故人佩剑将西征，青丝络马咸阳津。",
      "咸阳杨柳玉关雪，美人如花马如血。毡庐弦管回春风，废碛骷髅照寒月。",
      "吁嗟穷臣出塞古所悲，辞隔天日来荒陲。不遑将母瘁王事，侧身掩涕今何时。",
      "中原年来疲挞伐，野番窥边时窃发。战士饥搜黑水鱼，将军勇堕天山鹘。",
      "愿君袖石奠昆仑，他年待君神武门。"
    ]
  },
  {
    "id": "adcfe4db21702e2db0747ff1da91c833",
    "title": "野人送菜感赋",
    "authorName": "谢维藩",
    "authorId": "adcfe4db21702e2dd757719edc5d637e",
    "dynasty": "清",
    "content": [
      "僦室迩菜圃，寒绿侵书楼。",
      "岁除馈盈把，野人意绸缪。",
      "苦言今冬冷，地冻菜不稠。",
      "强能饱妻子，天赐固已优。",
      "城外兵过地，千家但空畴。",
      "搜括及筐篚，何能问秋收。",
      "盗贼所未屠，饿死骨满沟。",
      "主兵匪不严，耳目诚难周。",
      "连营压汉水，笙歌进珍羞。",
      "朝廷方用兵，小民何敢尤。",
      "述罢叹息去，辍食泪雨流。"
    ]
  },
  {
    "id": "adcfe4db21764a43b69ce38ff5d6e62c",
    "title": "西山秋雨",
    "authorName": "贾诠",
    "authorId": "adcfe4db21764a43d1457b72d1457b72",
    "dynasty": "清",
    "content": [
      "薄雾晚蒙蒙，轻阴漫远空。",
      "白云千嶂雨，黄叶一溪风。",
      "古寺疏林外，清流暮霭中。",
      "岩花纷结子，冷翠湿秋丛。"
    ]
  },
  {
    "id": "adcfe4db21764a43f8ba6c175d757da6",
    "title": "自西山归",
    "authorName": "贾诠",
    "authorId": "adcfe4db21764a43d1457b72d1457b72",
    "dynasty": "清",
    "content": [
      "在山不见山，出山忆山好。",
      "始知居山人，耳目亦草草。",
      "峡底石泉清，岩上流云碧。",
      "游人有去来，山水无今昔。"
    ]
  },
  {
    "id": "adcfe4db21798240183f49a4cb5db105",
    "title": "哭子晋兄",
    "authorName": "冷士嵋",
    "authorId": "adcfe4db21798240d1457b72d1457b72",
    "dynasty": "清",
    "content": [
      "吾兄虽弱冠，忠义古人难。",
      "愤血千秋碧，操心一寸丹。",
      "旌旗落泗水，魂梦绕金坛。",
      "痛作包胥泪，霜飞六月寒。"
    ]
  },
  {
    "id": "adcfe4db21798240137f0e15e7223b40",
    "title": "题妙高峰",
    "authorName": "冷士嵋",
    "authorId": "adcfe4db21798240d1457b72d1457b72",
    "dynasty": "清",
    "content": [
      "天拔一峰起，波空四面开。",
      "江光浮岛屿，潭影浸楼台。",
      "折苇番僧渡，乘槎海客来。",
      "何须更壶峤，此地即蓬莱。"
    ]
  },
  {
    "id": "adcfe4db21798240540d94d95eb19967",
    "title": "寄刘令言",
    "authorName": "冷士嵋",
    "authorId": "adcfe4db21798240d1457b72d1457b72",
    "dynasty": "清",
    "content": [
      "关河霜冷雁南游，云物凄凉属暮秋。",
      "万里飘蓬犹作客，三年戎马更登楼。",
      "艰难阮籍穷途哭，憔悴江淹去国愁。",
      "为报他山摇落尽，风尘惟有敝貂裘。"
    ]
  },
  {
    "id": "adcfe4db21798240aae68400c8e7b663",
    "title": "三月十九日圣忌日偶成",
    "authorName": "冷士嵋",
    "authorId": "adcfe4db21798240d1457b72d1457b72",
    "dynasty": "清",
    "content": [
      "一年一度逢花发，每见花开辄黯然。",
      "往事有谁来记忆，春风空老白头年。"
    ]
  },
  {
    "id": "adcfe4db21798240824d29fe1afb8f8c",
    "title": "过文与也墓下",
    "authorName": "冷士嵋",
    "authorId": "adcfe4db21798240d1457b72d1457b72",
    "dynasty": "清",
    "content": [
      "不道寻君薤露边，一抔官陇卧荒烟。",
      "山深路僻人来少，野草茫茫没墓田。"
    ]
  },
  {
    "id": "adcfe4db21798240d895cbd06c28a332",
    "title": "哭文与也",
    "authorName": "冷士嵋",
    "authorId": "adcfe4db21798240d1457b72d1457b72",
    "dynasty": "清",
    "content": [
      "人没琴亡竹坞东，到来不与旧时同。",
      "白云秋石荒凉尽，空对寒山落木中。"
    ]
  },
  {
    "id": "adcfe4db21798240e5ba37fb5a6709ef",
    "title": "梦里青山图为桐上人题",
    "authorName": "冷士嵋",
    "authorId": "adcfe4db21798240d1457b72d1457b72",
    "dynasty": "清",
    "content": [
      "片云孤鹤寄人间，心自禅空梦自闲。",
      "莫把画图看作画，画中山是梦中山。"
    ]
  },
  {
    "id": "adcfe4db21798240e5ba37fbbab8653a",
    "title": "梦里青山图为桐上人题",
    "authorName": "冷士嵋",
    "authorId": "adcfe4db21798240d1457b72d1457b72",
    "dynasty": "清",
    "content": [
      "竹屋蒲团万壑东，萧然一幻坐来空。",
      "十年尘虑都亡尽，留得青山入梦来。"
    ]
  },
  {
    "id": "adcfe4db2179824088ed07cce64eeb2b",
    "title": "述怀与魏叔子",
    "authorName": "冷士嵋",
    "authorId": "adcfe4db21798240d1457b72d1457b72",
    "dynasty": "清",
    "content": [
      "我有匣中琴，庋之高石壁。",
      "三年不一弹，只为知音隔。",
      "偶尔忽逢君，开囊鼓在昔。",
      "上念羲农人，下念采薇客。",
      "雅曲不须繁，所贵深衷白。",
      "弹罢各无言，西看楚天碧。"
    ]
  },
  {
    "id": "adcfe4db217c647fd957ced5a09119b8",
    "title": "对酒呈亲旧",
    "authorName": "顾邦英",
    "authorId": "adcfe4db217c647fd1457b72d1457b72",
    "dynasty": "清",
    "content": [
      "山城秋雨歇，官舍晚烟开。",
      "峰影窗前落，河声云外来。",
      "故人多卓荦，携手共徘徊。",
      "何以酬清夕，黄花酒一杯。"
    ]
  },
  {
    "id": "adcfe4db217c647f7be73f1163dc14d4",
    "title": "天寿山",
    "authorName": "顾邦英",
    "authorId": "adcfe4db217c647fd1457b72d1457b72",
    "dynasty": "清",
    "content": [
      "十三峰势望中分，剩水残山倚夕曛。",
      "古道秋磷飞碧草，荒陵石马卧寒云。",
      "黄巾作难终亡汉，白马遗封尚祀殷。",
      "惆怅百年无故老，凭谁指点说遗闻。"
    ]
  },
  {
    "id": "adcfe4db217c647f391fc3fe2b018da0",
    "title": "怀朱子颍",
    "authorName": "顾邦英",
    "authorId": "adcfe4db217c647fd1457b72d1457b72",
    "dynasty": "清",
    "content": [
      "天涯风雨怨离群，雁塞秋深倍忆君。",
      "故国梦迷芳草路，孤舟人隔大江云。",
      "津亭渔火窗中见，秋浦潮声月下闻。",
      "莫怪登楼情不禁，关山黄叶正纷纷。"
    ]
  },
  {
    "id": "adcfe4db217e49fa1566a9d34894e56d",
    "title": "怀园秋兴",
    "authorName": "车万育",
    "authorId": "adcfe4db217e49fad1457b72c86631d6",
    "dynasty": "清",
    "content": [
      "爱与吾庐近，开扉步即舒。",
      "傍云朝选石，趁月夜摊书。",
      "深树鸣蝉处，高楼过雨初。",
      "悲秋人已往，痛饮说三闾。"
    ]
  },
  {
    "id": "adcfe4db2180d16c90bddc8b83f78eae",
    "title": "早发夔府入巫峡",
    "authorName": "宋育仁",
    "authorId": "adcfe4db2180d16cd1457b72d1457b72",
    "dynasty": "清",
    "content": [
      "云树连天望，涛澜万里奔。",
      "大江流楚水，初日下夔门。",
      "转峡还通楫，依山尚有村。",
      "巫峰劳指点，遗事渚宫论。"
    ]
  },
  {
    "id": "adcfe4db2180d16cceb4f1a1e4b61a7a",
    "title": "舟中元旦",
    "authorName": "宋育仁",
    "authorId": "adcfe4db2180d16cd1457b72d1457b72",
    "dynasty": "清",
    "content": [
      "爆竹散晴烟，湘江万里船。",
      "客行方楚尾，春至在舟前。",
      "长日开新景，乡心续旧年。",
      "高堂良宴会，相望在遥天。"
    ]
  },
  {
    "id": "adcfe4db2180d16cba6f1c4943ccadfc",
    "title": "陈仓道中",
    "authorName": "宋育仁",
    "authorId": "adcfe4db2180d16cd1457b72d1457b72",
    "dynasty": "清",
    "content": [
      "苍苍归路去，万里撰征还。",
      "落日陈仓道，秋风大散关。",
      "晓寒生夜雨，晴翠满荒山。",
      "桔柏前头渡，相留洗鬓颜。"
    ]
  },
  {
    "id": "adcfe4db2180d16c67aa7dcbb0362853",
    "title": "旅店望月",
    "authorName": "宋育仁",
    "authorId": "adcfe4db2180d16cd1457b72d1457b72",
    "dynasty": "清",
    "content": [
      "遥月到秦天，辞家几夜圆。",
      "关山明陇上，河汉满秋前。",
      "清梦离离晓，佳期望望弦。",
      "倚阑隔千里，深忆未应眠。"
    ]
  },
  {
    "id": "adcfe4db2180d16c4552ebe309a1e4c3",
    "title": "院中步月",
    "authorName": "宋育仁",
    "authorId": "adcfe4db2180d16cd1457b72d1457b72",
    "dynasty": "清",
    "content": [
      "深院静楼台，桃花照夜开。",
      "庭阴栖断树，阶绿发新苔。",
      "秉烛愁春尽，支衾待梦来。",
      "良辰须可惜，莫放寸心灰。"
    ]
  },
  {
    "id": "adcfe4db2180d16c1aedeb08ee28c5b8",
    "title": "过龙山顶",
    "authorName": "宋育仁",
    "authorId": "adcfe4db2180d16cd1457b72d1457b72",
    "dynasty": "清",
    "content": [
      "出没递山原，岧峣起夕氛。",
      "迎秋初度雨，匝野万重云。",
      "野色随峰合，岚阴半岭分。",
      "此间谁卜宅，行路讵相闻。"
    ]
  },
  {
    "id": "adcfe4db2180d16cd54f3ef4f1b191f5",
    "title": "秋晚思故园",
    "authorName": "宋育仁",
    "authorId": "adcfe4db2180d16cd1457b72d1457b72",
    "dynasty": "清",
    "content": [
      "日夕凉风起，山河四望阴。",
      "孤云低鸟路，一叶下枫林。",
      "流水悲终古，秋花系隐心。",
      "故原依旧在，归计独沉吟。"
    ]
  },
  {
    "id": "adcfe4db2180d16c0c7fe2230d36539c",
    "title": "甲午",
    "authorName": "宋育仁",
    "authorId": "adcfe4db2180d16cd1457b72d1457b72",
    "dynasty": "清",
    "content": [
      "万马渡辽河，三军夜枕戈。",
      "城亡诸将在，律丧两师和。",
      "伏阙书何用，忧时泪苦多。",
      "节旄真脱尽，归雁望云罗。"
    ]
  },
  {
    "id": "adcfe4db2180d16c0c7fe223a081ba5c",
    "title": "甲午",
    "authorName": "宋育仁",
    "authorId": "adcfe4db2180d16cd1457b72d1457b72",
    "dynasty": "清",
    "content": [
      "不见榆关隘，千营溃一惊。",
      "潜师谋郑管，赠策失秦庭。",
      "星火催和约，楼船息战声。",
      "如何闻越甲，不耻向君鸣。"
    ]
  },
  {
    "id": "adcfe4db2180d16c0c7fe223112fa128",
    "title": "甲午",
    "authorName": "宋育仁",
    "authorId": "adcfe4db2180d16cd1457b72d1457b72",
    "dynasty": "清",
    "content": [
      "投笔一书生，今朝定请缨。",
      "窃符惊魏寝，怀璧返秦城。",
      "孤愤先心死，艰难愧位轻。",
      "闻鸡中夜起，未悔弃承明。"
    ]
  },
  {
    "id": "adcfe4db2180d16c0c7fe22385ddc825",
    "title": "甲午",
    "authorName": "宋育仁",
    "authorId": "adcfe4db2180d16cd1457b72d1457b72",
    "dynasty": "清",
    "content": [
      "万里望君门，论都已枉论。",
      "艅艎先失水，猿鹤自乘轩。",
      "东海惭高蹈，西邻畏责言。",
      "呕心馀有血，夜作海涛翻。"
    ]
  },
  {
    "id": "adcfe4db2180d16c0c7fe22363b53952",
    "title": "甲午",
    "authorName": "宋育仁",
    "authorId": "adcfe4db2180d16cd1457b72d1457b72",
    "dynasty": "清",
    "content": [
      "诏书迟不报，命下乃蹉跎。",
      "不恤军需急，宁输岁币多。",
      "挥戈悬汉日，衔石畏虞罗。",
      "岂见臧文仲，赪颜泣卞和。"
    ]
  },
  {
    "id": "adcfe4db2180d16cf9a33cdbe095ecb5",
    "title": "望庐山",
    "authorName": "宋育仁",
    "authorId": "adcfe4db2180d16cd1457b72d1457b72",
    "dynasty": "清",
    "content": [
      "此日浔阳水，相传异禹年。",
      "九流归一壑，极目见庐山。",
      "阳鸟随春尽，彭蠡入夜寒。",
      "荆扬归浩荡，楼橹几时安。"
    ]
  },
  {
    "id": "adcfe4db2180d16c452827c829a1f66a",
    "title": "感事其五",
    "authorName": "宋育仁",
    "authorId": "adcfe4db2180d16cd1457b72d1457b72",
    "dynasty": "清",
    "content": [
      "神州真不返，吾意竟蹉跎。",
      "忍坐军需急，宁论岁币多。",
      "挥戈悬汉日，衔石误虞罗。",
      "岂见臧文仲，当车泣卞和。"
    ]
  },
  {
    "id": "adcfe4db2180d16cbcbc2ce84ed200cb",
    "title": "在道",
    "authorName": "宋育仁",
    "authorId": "adcfe4db2180d16cd1457b72d1457b72",
    "dynasty": "清",
    "content": [
      "风沙弹剑阅河山，朝暮长征未解颜。",
      "怀古酒杯浇赵土，封侯壮骨梦榆关。",
      "萧萧寒水荆轲别，莽莽燕台乐毅还。",
      "已感苍凉千古事，更堪摇落百年间。"
    ]
  },
  {
    "id": "adcfe4db2180d16c1d344491c2663139",
    "title": "过卫辉府",
    "authorName": "宋育仁",
    "authorId": "adcfe4db2180d16cd1457b72d1457b72",
    "dynasty": "清",
    "content": [
      "太行叠嶂拱成京，行向朝歌过卫城。",
      "日暮登山愁北望，古来凭轼送西征。",
      "承明未许归严助，宣室何年召贾生。",
      "闻道东瓯烽火急，自堪投笔请缨行。"
    ]
  },
  {
    "id": "adcfe4db2180d16ccbd57bc5905e0597",
    "title": "经华阴县望西岳",
    "authorName": "宋育仁",
    "authorId": "adcfe4db2180d16cd1457b72d1457b72",
    "dynasty": "清",
    "content": [
      "华阴道上马蹄重，太华三峰在眼中。",
      "仙掌露华留晓月，禅亭云气起初虹。",
      "残星望火秦郊畤，古树平云汉旧宫。",
      "闻道希夷高卧去，劳薪自叹转如蓬。"
    ]
  },
  {
    "id": "adcfe4db2180d16c1f43a3180fee0fc3",
    "title": "初秋怀易实甫京邸",
    "authorName": "宋育仁",
    "authorId": "adcfe4db2180d16cd1457b72d1457b72",
    "dynasty": "清",
    "content": [
      "萍风吹雁满汀洲，坐按湘弦乱古愁。",
      "萝壁暮山青送远，苇天凉雨碧生秋。",
      "局中名士如花散，箫底韶年似水流。",
      "梦想京尘几千路，肯随明月到梁州。"
    ]
  },
  {
    "id": "adcfe4db2180d16c1858e1f52e5e186c",
    "title": "成都七夕",
    "authorName": "宋育仁",
    "authorId": "adcfe4db2180d16cd1457b72d1457b72",
    "dynasty": "清",
    "content": [
      "玉阶如水望双星，天上人间一夕情。",
      "无限关山归梦散，已凉天气露华清。",
      "衣楼夜夜相思暗，绛汉年年独望明。",
      "人世寻常多苦别，更堪禅榻悟他生。"
    ]
  },
  {
    "id": "adcfe4db2180d16c1858e1f5516465ef",
    "title": "成都七夕",
    "authorName": "宋育仁",
    "authorId": "adcfe4db2180d16cd1457b72d1457b72",
    "dynasty": "清",
    "content": [
      "栀子同心寄别离，仙家缘会渺难期。",
      "流年似水闲中感，佳梦如云觉后疑。",
      "灵鹊荒唐怜续命，伯劳辛苦爱单栖。",
      "画栏风露迢迢夜，盘上珠丝想望归。"
    ]
  },
  {
    "id": "adcfe4db2180d16cf44dbdaf8ef7e837",
    "title": "庚子闰中秋京师望月",
    "authorName": "宋育仁",
    "authorId": "adcfe4db2180d16cd1457b72d1457b72",
    "dynasty": "清",
    "content": [
      "闺中相望忆长安，今夜长安只独看。",
      "圆向别时偏照泪，歌传远上不胜寒。",
      "星辰隐户银河隔，秋色分潮海水宽。",
      "只有青天如昨月，素娥重对诉孤鸾。"
    ]
  },
  {
    "id": "adcfe4db2180d16cb047883a3bb55f00",
    "title": "城南词诗牌填词跋尾题诗",
    "authorName": "宋育仁",
    "authorId": "adcfe4db2180d16cd1457b72d1457b72",
    "dynasty": "清",
    "content": [
      "大笑苍蝇蚓窍闻，城南石鼎调翻新。",
      "欲言不敢思公子，私泣何嫌近妇人。",
      "醉语灞陵呵夜猎，啸声山鬼唱秋坟。",
      "绮词填满离骚怨，只为婵媛苦忆君。"
    ]
  },
  {
    "id": "adcfe4db2180d16cea85a71429ff86a2",
    "title": "庚子出都留别",
    "authorName": "宋育仁",
    "authorId": "adcfe4db2180d16cd1457b72d1457b72",
    "dynasty": "清",
    "content": [
      "铜仙辞月易潺湲，曾指铜驼戒夜寒。",
      "果见陆沉飞海水，却看日近远长安。",
      "侧身天地惊龙战，反掌风尘怨鸟翰。",
      "坐听宫槐悲落叶，不堪此客独南冠。"
    ]
  },
  {
    "id": "adcfe4db2180d16cea85a714ad2a5a03",
    "title": "庚子出都留别",
    "authorName": "宋育仁",
    "authorId": "adcfe4db2180d16cd1457b72d1457b72",
    "dynasty": "清",
    "content": [
      "西山化鹤复来归，城郭人民事事非。",
      "目断嵇琴成绝调，心游羿彀愿忘机。",
      "请看国破家何在，还望天高照肯微。",
      "钟鼓寂然谁问阙，台城空见纸鸢飞。"
    ]
  },
  {
    "id": "adcfe4db2180d16cea85a7149d992227",
    "title": "庚子出都留别",
    "authorName": "宋育仁",
    "authorId": "adcfe4db2180d16cd1457b72d1457b72",
    "dynasty": "清",
    "content": [
      "黄尘九陌转惊雷，天马如龙岂有媒。",
      "献赋十年犹汉戟，访碑重译见秦灰。",
      "青词他日无家令，黄𧟌当年识彦回。",
      "一系骊驹辞帐饮，别肠堪断不胜杯。"
    ]
  },
  {
    "id": "adcfe4db2180d16cea85a71419592746",
    "title": "庚子出都留别",
    "authorName": "宋育仁",
    "authorId": "adcfe4db2180d16cd1457b72d1457b72",
    "dynasty": "清",
    "content": [
      "东求沧海念还珠，刖足重来泣座隅。",
      "去国欲从吴市隐，在师谁请会稽诛。",
      "首燕西路行何在，哀郢东门忽已芜。",
      "枉策伐交谋不用，王庭无地哭包苏。"
    ]
  },
  {
    "id": "adcfe4db2180d16cd4e2945d9d518647",
    "title": "宿伏龙观",
    "authorName": "宋育仁",
    "authorId": "adcfe4db2180d16cd1457b72d1457b72",
    "dynasty": "清",
    "content": [
      "昔闻今见离堆古，归到江源悔昔游。",
      "万里风涛浮海岸，十年烟雨上滩舟。",
      "坐看三峡连云走，卧听双江急夜流。",
      "空厦明灯成梦醒，山青云白自悠悠。"
    ]
  },
  {
    "id": "adcfe4db2180d16c14f3527f2b9a32eb",
    "title": "再题离堆",
    "authorName": "宋育仁",
    "authorId": "adcfe4db2180d16cd1457b72d1457b72",
    "dynasty": "清",
    "content": [
      "蜀眼遥通滟滪堆，洑旋天地暗涛回。",
      "炊烟合遝看云起，堰水奔流挟雨来。",
      "峭碧倒窥下飞瀑，龙渊寂听隐惊雷。",
      "滥觞一泻波澜壮，始信夔门禹凿开。"
    ]
  },
  {
    "id": "adcfe4db2180d16cb9d49d4481cbaa04",
    "title": "过马嵬唐贵妃冢",
    "authorName": "宋育仁",
    "authorId": "adcfe4db2180d16cd1457b72d1457b72",
    "dynasty": "清",
    "content": [
      "马首君恩断，蛾眉妾命愁。",
      "上阳宫女怨，白发为谁秋。"
    ]
  },
  {
    "id": "adcfe4db2180d16c3a63e43e9eeac42c",
    "title": "旧游四忆",
    "authorName": "宋育仁",
    "authorId": "adcfe4db2180d16cd1457b72d1457b72",
    "dynasty": "清",
    "content": [
      "湘灵鼓瑟夜凄清，云暗苍梧听杳冥。",
      "解佩上宾虞舜去，沧波无极九疑青。"
    ]
  },
  {
    "id": "adcfe4db2180d16c3a63e43e74e8de02",
    "title": "旧游四忆",
    "authorName": "宋育仁",
    "authorId": "adcfe4db2180d16cd1457b72d1457b72",
    "dynasty": "清",
    "content": [
      "扬舲极浦问江阴，太息婵娟学楚吟。",
      "摇落江山寒月下，芜城空响女媭砧。"
    ]
  },
  {
    "id": "adcfe4db2180d16c3a63e43e6125c693",
    "title": "旧游四忆",
    "authorName": "宋育仁",
    "authorId": "adcfe4db2180d16cd1457b72d1457b72",
    "dynasty": "清",
    "content": [
      "小姑缥缈自仙灵，镜面金焦抵画屏。",
      "一曲清溪人不见，六朝如梦蒋山青。"
    ]
  },
  {
    "id": "adcfe4db2180d16c3a63e43e68dea811",
    "title": "旧游四忆",
    "authorName": "宋育仁",
    "authorId": "adcfe4db2180d16cd1457b72d1457b72",
    "dynasty": "清",
    "content": [
      "十二云鬟点夕晖，山阿扬袂坐朱帏。",
      "朝朝暮暮成终古，怅望灵修竟不归。"
    ]
  },
  {
    "id": "adcfe4db2180d16c805b1edae583e951",
    "title": "归国遇黄公度赋赠四首",
    "authorName": "宋育仁",
    "authorId": "adcfe4db2180d16cd1457b72d1457b72",
    "dynasty": "清",
    "content": [
      "波涛出没九万里，风露凄酸二十年。",
      "果见神州飞海水，可容留命待桑田。"
    ]
  },
  {
    "id": "adcfe4db2180d16c805b1eda680d0900",
    "title": "归国遇黄公度赋赠四首",
    "authorName": "宋育仁",
    "authorId": "adcfe4db2180d16cd1457b72d1457b72",
    "dynasty": "清",
    "content": [
      "明灯清酒照金徽，海客新从海外归。",
      "丝竹能陶君且听，新亭对景莫沾衣。"
    ]
  },
  {
    "id": "adcfe4db2180d16c40c53efbbb72006d",
    "title": "还蜀道中杂诗",
    "authorName": "宋育仁",
    "authorId": "adcfe4db2180d16cd1457b72d1457b72",
    "dynasty": "清",
    "content": [
      "乘传空持谕蜀文，更无排马到公门。",
      "华阴县里骑驴过，今日方知县吏尊。"
    ]
  },
  {
    "id": "adcfe4db2180d16c40c53efb38d1c79b",
    "title": "还蜀道中杂诗",
    "authorName": "宋育仁",
    "authorId": "adcfe4db2180d16cd1457b72d1457b72",
    "dynasty": "清",
    "content": [
      "报道花开缓缓归，花开犹自滞归期。",
      "悬知今夜同看月，四处关山一样眉。"
    ]
  },
  {
    "id": "adcfe4db2180d16cf516356a3c32db04",
    "title": "银烛",
    "authorName": "宋育仁",
    "authorId": "adcfe4db2180d16cd1457b72d1457b72",
    "dynasty": "清",
    "content": [
      "银烛心灰泪已干，落花三嗅费汍澜。",
      "从今洗面须成笑，留取横波对镜看。"
    ]
  },
  {
    "id": "adcfe4db2180d16cf516356a83b5ca81",
    "title": "银烛",
    "authorName": "宋育仁",
    "authorId": "adcfe4db2180d16cd1457b72d1457b72",
    "dynasty": "清",
    "content": [
      "海西残雪鬓星星，羞向丹青乞写形。",
      "便觅鸱夷单舸去，五湖烟水唤樵青。"
    ]
  },
  {
    "id": "adcfe4db2180d16ce102e7e85cf46cc0",
    "title": "感旧诗其二",
    "authorName": "宋育仁",
    "authorId": "adcfe4db2180d16cd1457b72d1457b72",
    "dynasty": "清",
    "content": [
      "谁举驺虞解事幡，少留灵琐望千门。",
      "尧城近似苍梧远，一酬长星酒尚温。"
    ]
  },
  {
    "id": "adcfe4db2180d16ce102e7e80327966a",
    "title": "感旧诗其二",
    "authorName": "宋育仁",
    "authorId": "adcfe4db2180d16cd1457b72d1457b72",
    "dynasty": "清",
    "content": [
      "一听啼鹃感不胜，罗䣕蔽日隐觚棱。",
      "麻鞋行在翻无泪，独向青烽哭佛灯。"
    ]
  },
  {
    "id": "adcfe4db2180d16ce102e7e8816b86f8",
    "title": "感旧诗其二",
    "authorName": "宋育仁",
    "authorId": "adcfe4db2180d16cd1457b72d1457b72",
    "dynasty": "清",
    "content": [
      "河清何俟独先忧，忠雅销沉逝不留。",
      "第一平生知己泪，国门去日哭松楸。"
    ]
  },
  {
    "id": "adcfe4db2180d16c3f9e834118b54bd2",
    "title": "流寓江南杂诗",
    "authorName": "宋育仁",
    "authorId": "adcfe4db2180d16cd1457b72d1457b72",
    "dynasty": "清",
    "content": [
      "金屋无人镇掩门，当时藏泪恃君恩。",
      "君王薄命还辞庙，却对宫娥溅泪痕。"
    ]
  },
  {
    "id": "adcfe4db2180d16c3f9e83415f143c5f",
    "title": "流寓江南杂诗",
    "authorName": "宋育仁",
    "authorId": "adcfe4db2180d16cd1457b72d1457b72",
    "dynasty": "清",
    "content": [
      "春蚕无食女无衣，万缕千丝待上机。",
      "但是舍身能度世，再生不化蚬蛾飞。"
    ]
  },
  {
    "id": "adcfe4db2180d16c3f9e83418961989c",
    "title": "流寓江南杂诗",
    "authorName": "宋育仁",
    "authorId": "adcfe4db2180d16cd1457b72d1457b72",
    "dynasty": "清",
    "content": [
      "麝和红泪捣成尘，梦醒惊鸿瘦阿甄。",
      "终夜不眠长倚瑟，横陈嚼蜡莫横陈。"
    ]
  },
  {
    "id": "adcfe4db2180d16c3f9e83416072c51b",
    "title": "流寓江南杂诗",
    "authorName": "宋育仁",
    "authorId": "adcfe4db2180d16cd1457b72d1457b72",
    "dynasty": "清",
    "content": [
      "海外朝云已断魂，只缘迁谪易深恩。",
      "寒枝拣尽沙洲冷，当户明河照掩门。"
    ]
  },
  {
    "id": "adcfe4db2180d16c3e9b5049fb8e13ab",
    "title": "逮解回籍",
    "authorName": "宋育仁",
    "authorId": "adcfe4db2180d16cd1457b72d1457b72",
    "dynasty": "清",
    "content": [
      "明月随人出凤城，夜来江上起秋声。",
      "分明一道天涯路，错认还乡第一程。"
    ]
  },
  {
    "id": "adcfe4db2180d16c9198238be440f38e",
    "title": "在西山望京华",
    "authorName": "宋育仁",
    "authorId": "adcfe4db2180d16cd1457b72d1457b72",
    "dynasty": "清",
    "content": [
      "烽火望平芜，流亡满路衢。",
      "万山双鬓白，四海一身孤。",
      "闾左兴群盗，宫邻谶五胡。",
      "殿前鸣野雉，屋上起城乌。",
      "北海何时接，东门忽已芜。",
      "鸡声啼越石，鹃泪感尧夫。",
      "岂料新亭泣，俄惊督亢图。",
      "陆沉飞海水，参伐动星墟。",
      "鬼竟谋曹社，人谁入郢都。",
      "全燕三日举，空莒一人无。",
      "此水伤鸣犊，何庭哭勃苏。",
      "风尘方澒洞，阶地尚泥涂。"
    ]
  },
  {
    "id": "adcfe4db2180d16cbc017712460bcd75",
    "title": "东风曲",
    "authorName": "宋育仁",
    "authorId": "adcfe4db2180d16cd1457b72d1457b72",
    "dynasty": "清",
    "content": [
      "日暮东风吹柳花，博山浥浥香烟斜。",
      "吴姬解佩缓留客，双屏掩春疏幕遮。",
      "九梁插花步摇古，帐前微笑生春霞。",
      "燕钗腻落珊瑚枕，罗襦香泽闻欢寝。",
      "乍见宜羞敛绣缠，暂许凝娇脱斜领。",
      "私中眉萼笑将迎，昵处鬓钿欹不整。",
      "离离梦短惜春宵，金鸡唱晓铜蠡静。",
      "靥星浅卸红胭脂，就桁牵衫临镜迟。",
      "流波脉脉看心意，留取身中别后思。"
    ]
  },
  {
    "id": "adcfe4db2180d16c52cc86087e8678f1",
    "title": "山中有一士",
    "authorName": "宋育仁",
    "authorId": "adcfe4db2180d16cd1457b72d1457b72",
    "dynasty": "清",
    "content": [
      "山中有一士，被服缝掖衣。",
      "闭户弹鸣琴，唐虞藐与期。",
      "尧舜去我久，思思当告谁。",
      "自非公信清，遽言举世非。",
      "蓬蔂出门行，曰与世推移。",
      "推移得何有，颜仪日增厚。",
      "孤桐无附枝，蓼心多苦时。",
      "自言谐俗久，安知未相宜。",
      "泥涂既中路，谁能脱尘羁。"
    ]
  },
  {
    "id": "adcfe4db2180d16c372bd0440559f7e6",
    "title": "寄陈子元崇哲言别",
    "authorName": "宋育仁",
    "authorId": "adcfe4db2180d16cd1457b72d1457b72",
    "dynasty": "清",
    "content": [
      "清响疏疏滴檐雨，忽忆美人隔江渚。",
      "临风送躯不可越，欲往视之梦劳苦。",
      "春灯泛酒登君堂，良辰为欢乐未央。",
      "论交一语赠心意，此情相忆云天长。",
      "今我离忧减怀抱，坐对停云怨芳草。",
      "横襟太息霜中思，朔风吹人别离道。",
      "门前十丈京华尘，骊驹一系怀苦辛。",
      "无可相欢独成笑，悠悠行路依何人。",
      "市井纷纷盛豪者，门第人才尽相下。",
      "此曹妄大恃藏金，笑向长安索车马。",
      "奏书射策寻常事，请献春卿何位置。",
      "自复高歌望古人，应少素心诵言誓。",
      "平生芬恻托心知，珍重河梁宜有词。",
      "寄语从今望明月，关河千里有相思。"
    ]
  },
  {
    "id": "adcfe4db2180d16c70dfe631685a80df",
    "title": "赴都祖道，亲友还家，谢德舆姊夫",
    "authorName": "宋育仁",
    "authorId": "adcfe4db2180d16cd1457b72d1457b72",
    "dynasty": "清",
    "content": [
      "朔风泠泠动江树，阴云暧曛岁迟暮。",
      "离筵此地一为别，明朝相忆在何处。",
      "丈夫生世当远游，临别亦作儿女愁。",
      "居人掩闺客子发，平明已在泸江头。",
      "多君厚意良不薄，临水送将远为客。",
      "敷衽陈词握手言，再三珍重殷勤诺。",
      "送行苍苍自崖返，从此行人日应远。",
      "心中万绪若有忘，重重为语加餐饭。",
      "人生聚散波上萍，明年旅食京华春。",
      "车毂水流尽倾盖，此中安得同心人。",
      "世路低昂逐尘轨，亮节何为身反累。",
      "流离已作出山泉，不敢盟心指江水。"
    ]
  },
  {
    "id": "adcfe4db2180d16c82f693b778640641",
    "title": "宿黄河干",
    "authorName": "宋育仁",
    "authorId": "adcfe4db2180d16cd1457b72d1457b72",
    "dynasty": "清",
    "content": [
      "淩晨孟津发，日夕在河干。",
      "憭憭望波路，万里风吹澜。",
      "壮哉信兹游，抚膺独微叹。",
      "征程众苦热，我心常苦寒。",
      "横流浩方圯，忧中见人喜。",
      "如何方寸间，相去几千里。"
    ]
  },
  {
    "id": "adcfe4db2180d16cb94b85f321fa1516",
    "title": "过灵璧废县，是古垓下，作歌吊项王",
    "authorName": "宋育仁",
    "authorId": "adcfe4db2180d16cd1457b72d1457b72",
    "dynasty": "清",
    "content": [
      "项王帐下鼓声死，项王帐中美人起。君王进酒妾请歌，起听乌江咽残水。",
      "蒙蒙昏月坠江波，舣船请公毋渡河，不逢田父奈公何。",
      "龙且马童亦尘土，从来骏骨青山多。"
    ]
  },
  {
    "id": "adcfe4db2180d16c188b3ac1681dc7ab",
    "title": "苦征行",
    "authorName": "宋育仁",
    "authorId": "adcfe4db2180d16cd1457b72d1457b72",
    "dynasty": "清",
    "content": [
      "赤日在天东，白云在天西。",
      "薰风自南来，朔尘惊北飞。",
      "饿鸮前头叫，慈乌后面啼。",
      "我心正怀忧，我仆告苦饥。",
      "我行亦未央，我马汗且嘶。",
      "日出见鸟翔，日入见鸟栖。",
      "众族有闲暇，微生独吾累。",
      "去去不知往，行行且未归。",
      "仰视还四顾，情怀当语谁。"
    ]
  },
  {
    "id": "adcfe4db2180d16c80e7bceec5288ffb",
    "title": "闻易实甫比部入蜀题诗却寄",
    "authorName": "宋育仁",
    "authorId": "adcfe4db2180d16cd1457b72d1457b72",
    "dynasty": "清",
    "content": [
      "昔年逢君宣南陌，裘马追从上京客。",
      "便拟承明坐奏书，直上金门前射策。",
      "春坊失路空归来，芳皋绿草华已衰。",
      "遥望湘水日千里，风波莫致平生怀。",
      "长卿倦游称不仕，颇念邹枚旧游止。",
      "琴歌断歇江海辽，卑车远走成都市。",
      "春鸿苍苍渡远云，此时凝望正思君。",
      "东风含薰飒然至，婉婉兰芳似可亲。",
      "离日骎骎见时晚，朝暮如流心不断。",
      "相思桂树自千年，千年历尽终须见。",
      "萍花齐绿芳气深，登萍骋望伤追寻。",
      "南觅浮家不得去，俯仰怀抱成古今。",
      "抱膝高歌倦尘事，缘情哀乐无终始。",
      "幽篁窈窕声正哀，日夕望君抱琴至。"
    ]
  },
  {
    "id": "adcfe4db2180d16c521eee7c2014b336",
    "title": "月夜闻笛",
    "authorName": "宋育仁",
    "authorId": "adcfe4db2180d16cd1457b72d1457b72",
    "dynasty": "清",
    "content": [
      "嶰谷幽篁啸风雨，孤生童童音独苦。",
      "伶伦截管象龙吟，吹满阳柯散阴羽。",
      "流传世上知音稀，今夜月明吹者谁。",
      "沉吟压抑断还续，悠扬满野幽且悲。",
      "春莺百啭清如水，孤鹤移巢中夜起。",
      "幽闺思妇忆关河，下国迁臣去乡里。",
      "众山籁静寒乌栖，此时呜咽遂成啼。",
      "凝心寂听起吟望，怆然怀古沾裳衣。",
      "在昔公孙裁律管，𢇦统黄钟众清满。",
      "音清易苦感人情，缠绵发爱方思返。",
      "堪嗟古乐尽销沈，谁知声理感人深。",
      "琴谱广陵成绝响，笙吹鸣鹿断和音。",
      "惟留一笛调馀龠，无复中和尚苦吟。",
      "婵媛伤抱思轩梦，雅骚幽怨无人重。",
      "省识劳思万古情，何时吹万群方动。"
    ]
  },
  {
    "id": "adcfe4db2180d16cc71f5f080b1d33f2",
    "title": "感旧诗其一",
    "authorName": "宋育仁",
    "authorId": "adcfe4db2180d16cd1457b72d1457b72",
    "dynasty": "清",
    "content": [
      "梦似旋螺宛转生，琴操声变感残形。",
      "从今述酒须无语，自读离骚且自听。"
    ]
  },
  {
    "id": "adcfe4db2197f0fdc916de0c039f21f5",
    "title": "鄱阳怀古",
    "authorName": "章秉铨",
    "authorId": "adcfe4db2197f0fdd1457b72d1457b72",
    "dynasty": "清",
    "content": [
      "上游当日控荆襄，战鼓黄云压建康。",
      "一败遂成隆准帝，百年空笑夥颐王。",
      "秋风草色余残垒，孤艇波声满夕阳。",
      "惟有忠魂难泯灭，灵旗风雨在康郎。"
    ]
  },
  {
    "id": "adcfe4db2197f0fd68797405956cad54",
    "title": "次百川前辈韵赠春到园主人",
    "authorName": "章秉铨",
    "authorId": "adcfe4db2197f0fdd1457b72d1457b72",
    "dynasty": "清",
    "content": [
      "逃佛西崦日鼓悬，禅狐山鬼也周旋。",
      "观河面皱飞腾日，理发心长跌宕年。",
      "事去已随秋叶脱，愁来还似夏蚕眠。",
      "红牙班管都无赖，欲学成连竟刺船。"
    ]
  },
  {
    "id": "adcfe4db2197f0fd7e06968b37ee5b4b",
    "title": "出东郭至荐福寺",
    "authorName": "章秉铨",
    "authorId": "adcfe4db2197f0fdd1457b72d1457b72",
    "dynasty": "清",
    "content": [
      "漠漠禅院寂，萧萧落叶深。",
      "晏坐复何有，磬声动寒林。",
      "慈乌时一至，水石清禅心。",
      "微风发纤籁，泠若鱼山音。",
      "曰余身世役，百念载浮沉。",
      "对此一茫然，千佛入我襟。",
      "竦身上高阁，晴空下森森。",
      "伫立默无言，片云出遥岑。"
    ]
  },
  {
    "id": "adcfe4db21ab5de4368bbfe925fe407e",
    "title": "舟次金山",
    "authorName": "曹炯",
    "authorId": "adcfe4db21ab5de4d1457b72d1457b72",
    "dynasty": "清",
    "content": [
      "轻帆悬夕照，鲛客叩舷来。",
      "翠壑蛟龙窟，珠林鸟雀台。",
      "烟收吴嶂出，云断楚天开。",
      "便待冰轮上，临江一举杯。"
    ]
  },
  {
    "id": "adcfe4db21ab5de4e810762d047caa3c",
    "title": "题爱莲亭",
    "authorName": "曹炯",
    "authorId": "adcfe4db21ab5de4d1457b72d1457b72",
    "dynasty": "清",
    "content": [
      "面水一亭在，临风绕芰荷。",
      "香消长日暑，色借醉颜酡。",
      "隔浦栖文鸟，方桥引素波。",
      "徘徊何限意，伫听采莲歌。"
    ]
  },
  {
    "id": "adcfe4db21ab5de42156490174743f65",
    "title": "游仙",
    "authorName": "曹炯",
    "authorId": "adcfe4db21ab5de4d1457b72d1457b72",
    "dynasty": "清",
    "content": [
      "九天天路路迢迢，阆苑奇葩尽吐苞。",
      "忆得看时忘日暮，归来新月挂松梢。",
      "朝来洞口饭青精，晚侍金仙宴玉京。",
      "忆得昨宵松下坐，月明星朗听吹笙。"
    ]
  },
  {
    "id": "adcfe4db21ab5de476dd7efe45c8ccb6",
    "title": "杨白花",
    "authorName": "曹炯",
    "authorId": "adcfe4db21ab5de4d1457b72d1457b72",
    "dynasty": "清",
    "content": [
      "杨白花，春暮白如雪。飘荡逐东风，谁家怨离别。飞入深宫不见人，子规夜夜空啼血。"
    ]
  },
  {
    "id": "adcfe4db21adb3bcaffc81c0a80992da",
    "title": "赠沈振伯",
    "authorName": "济乘",
    "authorId": "adcfe4db21adb3bcd1457b72d1457b72",
    "dynasty": "清",
    "content": [
      "篱门小筑绝追攀，慷慨悲歌《行路难》。",
      "玉洞寻仙终是幻，且来萧寺一盘桓。"
    ]
  },
  {
    "id": "adcfe4db21b951e87943b3bbd426f579",
    "title": "晚饭太塘岭缘隐庵",
    "authorName": "曾尚增",
    "authorId": "adcfe4db21b951e8d1457b72d1457b72",
    "dynasty": "清",
    "content": [
      "太塘岭下好停车，小憩茅庵日已斜。",
      "藜苋尝来偏有味，鹪鹩随处可为家。",
      "梦中云树迷千里，壁上烟岚识九华。",
      "最喜僧雏能解事，殷勤频献奥香茶。"
    ]
  },
  {
    "id": "adcfe4db21b951e87c4a91d62681d5c5",
    "title": "盘石关",
    "authorName": "曾尚增",
    "authorId": "adcfe4db21b951e8d1457b72d1457b72",
    "dynasty": "清",
    "content": [
      "盘石关前石路微，离离黄叶小村稀。",
      "斜阳忽出奇峰影，千叠晴云屋上飞。"
    ]
  },
  {
    "id": "adcfe4db21bc0247bb182cd1636c438c",
    "title": "南还留别沈台簪明府",
    "authorName": "姚吉祥",
    "authorId": "adcfe4db21bc0247d1457b72d1457b72",
    "dynasty": "清",
    "content": [
      "岱云漠漠绕凉天，垂柳长亭拂去鞭。",
      "转眼秋分千里月，回头春暗五陵烟。",
      "傥寻覆鹿知何处，重问来禽定几年。",
      "正是江南好风景，斜阳一路听鸣蝉。"
    ]
  },
  {
    "id": "adcfe4db21c940cc492092cc7219f229",
    "title": "一例",
    "authorName": "马功仪",
    "authorId": "adcfe4db21c940ccd1457b72d1457b72",
    "dynasty": "清",
    "content": [
      "西风吹冷客心孤，青镜须眉失故吾。",
      "一例依人混南郭，十年废学悔东隅。",
      "蛟龙剥蚀怀中剑，湖海尘埋掌上珠。",
      "千里江乡归不得，空教笑士到樵夫。"
    ]
  },
  {
    "id": "adcfe4db21cc8d319f42084a79576d1c",
    "title": "渡浙江别陆处士圻",
    "authorName": "沈进",
    "authorId": "adcfe4db21cc8d31efb76cff8303a79b",
    "dynasty": "清",
    "content": [
      "凄恻临歧路，苍黄对远天。",
      "春风官舍柳，暮雨石林烟。",
      "樯燕来还去，山云断复连。",
      "今宵何处泊，愁坐扣离舷。"
    ]
  },
  {
    "id": "adcfe4db21cc8d313a046418fe50f000",
    "title": "鹤洲看梅同李人表",
    "authorName": "沈进",
    "authorId": "adcfe4db21cc8d31efb76cff8303a79b",
    "dynasty": "清",
    "content": [
      "地近裴休宅，人称太守园。",
      "风烟湖上郡，橘柚水边村。",
      "细路垂藤碍，欹沙带雨浑。",
      "梅花飞不尽，香雪满庭垣。"
    ]
  },
  {
    "id": "adcfe4db21cc8d31bba7e5469b6c4569",
    "title": "横山蛟潭同朱十彝尊赋",
    "authorName": "沈进",
    "authorId": "adcfe4db21cc8d31efb76cff8303a79b",
    "dynasty": "清",
    "content": [
      "积铁立千仞，行人堕苍黑。",
      "危风动山根，侧见雷雨人。",
      "阴崖闭长廊，鬼火白日出。",
      "视听惊心魂，峰峦俯突兀。",
      "微涓滴松枝，清响久寂历。",
      "爱兹丛薄深，栖迟慰晨夕。",
      "庶不孤愿言，超然慕畴昔。"
    ]
  },
  {
    "id": "adcfe4db21d3c0405eaff985aa01a69f",
    "title": "沧浪亭",
    "authorName": "黄文莲",
    "authorId": "adcfe4db21d3c040d1457b72d1457b72",
    "dynasty": "清",
    "content": [
      "昔贤高咏地，杖策此重经。",
      "萧瑟闲亭外，风潭入杳冥。",
      "夕阳芳草碧，疏雨远山青。",
      "遥指南禅寺，钟声烟际听。"
    ]
  },
  {
    "id": "adcfe4db21d3c040fcb83cc4c8f69b04",
    "title": "九日同吴企晋王琴德曹来殷游沧浪亭分韵得蓑字",
    "authorName": "黄文莲",
    "authorId": "adcfe4db21d3c040d1457b72d1457b72",
    "dynasty": "清",
    "content": [
      "石径精庐近，相携载酒过。",
      "白云山色远，黄叶雨声多。",
      "异地仍佳节，天涯足放歌。",
      "五湖秋望好，拟制钓鱼蓑。"
    ]
  },
  {
    "id": "adcfe4db21d891ed2f254fc8b1bd7d81",
    "title": "绮罗香三首·其一·秦邮道中",
    "authorName": "史承谦",
    "authorId": "adcfe4db21d891edb49c63fab49c63fa",
    "dynasty": "清",
    "content": [
      "风柳夸腰，露桃呈脸，倦客顿舒怀抱。摇漾晴云，不定浴波沙鸟。",
      "映水郭、酒旆斜挑，倚高楼、眉痕初扫。记春帆，前度曾过，惊心又是隔年了。",
      "佳辰何处祓禊，怊怅采兰人远，空磋长道。官烛分烟，一半韶光还好。",
      "沾暮雨、只有杨花，系归心，不关芳草。奈今宵，尚滞江皋，楚天双岫杳。"
    ]
  },
  {
    "id": "adcfe4db21d9aa2383e3d67bc4738114",
    "title": "次牧《翁六月七日迎河东君于云间喜而有述》诗",
    "authorName": "朱隗",
    "authorId": "adcfe4db21d9aa23d1457b72d1457b72",
    "dynasty": "清",
    "content": [
      "凉波三泖路悠悠，望断云軿目眇愁。",
      "渐觉雨风香渡口，惊闻箫管下峰头。",
      "卷帷态自迷阳蔡，赠石身看上斗牛。",
      "借问蓝桥今共室，何如鄂渚昔同舟？"
    ]
  },
  {
    "id": "adcfe4db21d9aa2383e3d67b0cf5d73c",
    "title": "次牧《翁六月七日迎河东君于云间喜而有述》诗",
    "authorName": "朱隗",
    "authorId": "adcfe4db21d9aa23d1457b72d1457b72",
    "dynasty": "清",
    "content": [
      "成行罗列尽鸳鸯，面药还存旧赐香。",
      "已幸根株移北里，不须声影傍东墙。",
      "山川谢傅携长袖，丝竹张公满后堂。",
      "千骑上头何足羡，亲曾曳履入文昌。"
    ]
  },
  {
    "id": "adcfe4db21d9aa2383e3d67b5ec84441",
    "title": "次牧《翁六月七日迎河东君于云间喜而有述》诗",
    "authorName": "朱隗",
    "authorId": "adcfe4db21d9aa23d1457b72d1457b72",
    "dynasty": "清",
    "content": [
      "绮窗朱户莫愁家，桃涧藤溪路未赊。",
      "此夕同心吟月扇，当年倾耳听雷车。",
      "上眉鸾镜颦成谱，五晕罗裙步起霞。",
      "一道吴歌采莲伴，争看越女胜如花。"
    ]
  },
  {
    "id": "adcfe4db21d9aa2383e3d67be8a7fac3",
    "title": "次牧《翁六月七日迎河东君于云间喜而有述》诗",
    "authorName": "朱隗",
    "authorId": "adcfe4db21d9aa23d1457b72d1457b72",
    "dynasty": "清",
    "content": [
      "吴江不识几何深，画舫螭头泊柳阴。",
      "杂佩互投珠是意，名香对爇字为心。",
      "师经素女盈奇态，仙号青琴足赏音。",
      "方信蓬壶人世有，何烦餐玉饵黄金。"
    ]
  },
  {
    "id": "adcfe4db21eac40ebc80e4f032db1250",
    "title": "京邸冬夜口占",
    "authorName": "强溱",
    "authorId": "adcfe4db21eac40ed1457b72d1457b72",
    "dynasty": "清",
    "content": [
      "虱裈偪泰笑平生，土锉寒镫一点明。",
      "多少乞怜昏夜里，此时不住马蹄声。"
    ]
  },
  {
    "id": "adcfe4db21f2b5c1462aceb960ea2a08",
    "title": "论诗法",
    "authorName": "杨素书",
    "authorId": "adcfe4db21f2b5c1d1457b72d1457b72",
    "dynasty": "清",
    "content": [
      "人生学渊源，各各有所自。",
      "沆瀣非一气，成功总难企。",
      "我幼本憃愚，况无明师启。",
      "义母爱拳拳，略举诗书旨。",
      "及长学讴今，里言抑何鄙。",
      "两汉与三唐，梦亦不到此。",
      "我后归会稽，主人风雅士。",
      "亲炙获师承，渐解参奥理。",
      "吟红主爱女，夕秀翩翩起。",
      "五载共切磋，我当畏友亲。",
      "昙华萎一朝，慧业竟中止。",
      "闺阁嗟睘睘，独吟殊无俚。",
      "幸荷主恩深，诱掖频予跂。",
      "例将爱女心，教我亦如是。",
      "且我受薰陶，较女尤倍蓰。",
      "小阁上镫初，寒衾梦回里。",
      "有意无意间，剖析微难纪。",
      "真乐两融融，函丈胡能拟。",
      "许我诗学成，为我任劂剞。",
      "我纵钝根钝，识此还遗彼。",
      "辱承训委宛，顽铁亦柔靡。",
      "才知传不传，即定学诗始。",
      "才媛不乏人，著作存有几。",
      "方其侍膝下，尘情澹于水。",
      "红闺趁清闲，倡和偕姊弟。",
      "迨至赋宜家，琑屑筹盐米。",
      "师范日渐疏，旧学日益弛。",
      "即使能自立，初终志永矢。",
      "夫子或拘挛，家门或颠否。",
      "何暇计千秋，飘风扫萚似。",
      "庋阁冷絮吟，湮没伤比比。",
      "谁似我主人，终身遂依倚。",
      "拙著曷足论，附骥腼颜耳。",
      "邈想同心人，情根总不死。",
      "人合固天定，天合亦人俟。",
      "缘生因即生，寸心坚由尔。",
      "我愿广陶镕，问字各欢喜。",
      "安得有情眷，团栾联砚几。"
    ]
  },
  {
    "id": "adcfe4db21f3e0cb4a6840dfd070b417",
    "title": "马鞍山",
    "authorName": "何彦升",
    "authorId": "adcfe4db21f3e0cbd1457b72d1457b72",
    "dynasty": "清",
    "content": [
      "三十三山绕暨阳，兹山偏似马鞍装。",
      "六朝青色迷征骑，孤岫彤云压战场。",
      "怪石悬崖双□稳，垂虹映涧一鞭长。",
      "天然点缀非雕镂，枫叶凝红竹衬黄。"
    ]
  },
  {
    "id": "adcfe4db21f3e0cb283d2a99fb49406a",
    "title": "采香径",
    "authorName": "何彦升",
    "authorId": "adcfe4db21f3e0cbd1457b72d1457b72",
    "dynasty": "清",
    "content": [
      "香山曲径采蘼芜，如绘西施拾翠图。",
      "碧蘸罗裙春意透，红黏绣屧美人扶。",
      "东风草长飞蝴蝶，南国花秾引鹧鸪。",
      "十里芙蓉城外路，麋台游遍胜姑苏。"
    ]
  },
  {
    "id": "adcfe4db21f3e0cb5db9a6d3d6b73be4",
    "title": "寿章儆庵师五十初度和韵四首",
    "authorName": "何彦升",
    "authorId": "adcfe4db21f3e0cbd1457b72d1457b72",
    "dynasty": "清",
    "content": [
      "崚嶒风骨比神仙，不数诗狂与酒颠。",
      "寿世文章传后辈，名山丝竹写中年。",
      "瑟琴偕老双鸠健，阊阖回春万象悬。",
      "恰羡家声方鹊起，经畬常获有人研。"
    ]
  },
  {
    "id": "adcfe4db21f3e0cb5db9a6d322c1bd47",
    "title": "寿章儆庵师五十初度和韵四首",
    "authorName": "何彦升",
    "authorId": "adcfe4db21f3e0cbd1457b72d1457b72",
    "dynasty": "清",
    "content": [
      "湖学由来尚礼仪，诸生百辈捧琼卮。",
      "杏坛春雨龙砂馆，桂苑秋香鹿野诗。",
      "阶下凤毛欣绕膝，帏中鹤算庆齐眉。",
      "秋来欲买清溪棹，兼访王郎定有期。"
    ]
  },
  {
    "id": "adcfe4db21f3e0cb5db9a6d324ea51ac",
    "title": "寿章儆庵师五十初度和韵四首",
    "authorName": "何彦升",
    "authorId": "adcfe4db21f3e0cbd1457b72d1457b72",
    "dynasty": "清",
    "content": [
      "居近蓉城满县花，三春渐见拂桐芭。",
      "缁帷问字风生座，碧幔传经月映纱。",
      "峒麓遗言用断简，浦城馀泽属名家。",
      "双仙别有延年术，冰谷休寻汉武瓜。"
    ]
  },
  {
    "id": "adcfe4db21f3e0cb5db9a6d3045c31eb",
    "title": "寿章儆庵师五十初度和韵四首",
    "authorName": "何彦升",
    "authorId": "adcfe4db21f3e0cbd1457b72d1457b72",
    "dynasty": "清",
    "content": [
      "襟怀如月证前生，跨鹤扬州梦更清。",
      "独酌瓠园歌夜半，三番梅萼向春荣。",
      "吟诗韵拹鸣冈凤，雅谊情联出谷莺。",
      "勉与同人赓一曲，聊将下里续新声。"
    ]
  },
  {
    "id": "adcfe4db21f3e0cb64b7f572274c24ac",
    "title": "题王慰三明经拙好轩诗集四首",
    "authorName": "何彦升",
    "authorId": "adcfe4db21f3e0cbd1457b72d1457b72",
    "dynasty": "清",
    "content": [
      "丁丑春徂乙酉秋，识君愉快别君愁。",
      "甲辰夏五诗重贶，二十年前说旧游。"
    ]
  },
  {
    "id": "adcfe4db21f3e0cb64b7f5729026357b",
    "title": "题王慰三明经拙好轩诗集四首",
    "authorName": "何彦升",
    "authorId": "adcfe4db21f3e0cbd1457b72d1457b72",
    "dynasty": "清",
    "content": [
      "鲛螭海表势方张，猿鹤山中悲孔长。",
      "蹐厚局高非故我，夷犹天壤有王郎。"
    ]
  },
  {
    "id": "adcfe4db21f3e0cb64b7f5723fa20d48",
    "title": "题王慰三明经拙好轩诗集四首",
    "authorName": "何彦升",
    "authorId": "adcfe4db21f3e0cbd1457b72d1457b72",
    "dynasty": "清",
    "content": [
      "觥觥北郭梧溪集，旷代流风纪隐沦。",
      "一缕吟魂呼欲出，荒江老屋此传人。"
    ]
  },
  {
    "id": "adcfe4db21f3e0cb64b7f572c2929447",
    "title": "题王慰三明经拙好轩诗集四首",
    "authorName": "何彦升",
    "authorId": "adcfe4db21f3e0cbd1457b72d1457b72",
    "dynasty": "清",
    "content": [
      "杜老诗酬巢父隐，篇中问讯及青莲。",
      "我怀旧雨凭传语，江夏清河两暮年。"
    ]
  },
  {
    "id": "adcfe4db21f3e0cbd0ff7b92d760c383",
    "title": "黄梅花",
    "authorName": "何彦升",
    "authorId": "adcfe4db21f3e0cbd1457b72d1457b72",
    "dynasty": "清",
    "content": [
      "君不见东风初动梅龙活，一枝素蕊动寒发。藐姑仙子谪人间，明月销魂冰鍊骨。",
      "又不见珠英绿萼满庭隅，美人一笑芳颜舒。尘寰富贵留红线，金谷繁华送绿珠。",
      "风姨妒煞倾城色，罗浮一梦无消息。何似檀心磬口花，久伴山中林下客。",
      "赤蜡融成万点黄，清姿冷淡卸华妆。丛菊开残三径晚，木犀落后一庭香。",
      "晚节偏容强项令，奇葩耐久枯枝劲。夕阳烘透暮鸦栖，残雪冻馀孤鹤病。",
      "群芳合让此花魁，天寒早对绮窗开。笑他万紫千红艳，齐向东皇乞蝶媒。"
    ]
  },
  {
    "id": "adcfe4db21f461e7825f6d25b904a3f6",
    "title": "南轩即事",
    "authorName": "邓钟岳",
    "authorId": "adcfe4db21f461e7d1457b72d1457b72",
    "dynasty": "清",
    "content": [
      "松阴庭院午风凉，压架青萝绕画廊。",
      "欹枕不知清梦破，一帘微雨枣花香。"
    ]
  },
  {
    "id": "adcfe4db21f5c1e928548a41d0be079b",
    "title": "五妃墓",
    "authorName": "僧莲芳",
    "authorId": "adcfe4db21f5c1e9d1457b72d1457b72",
    "dynasty": "清",
    "content": [
      "岂顾倾城色，应知大运归。",
      "情同垓下惨，事与马嵬非。",
      "冢草留青黛，山花舞绣衣。",
      "一坏香玉地，寂寂对斜晖。"
    ]
  },
  {
    "id": "adcfe4db22091f5d7dbae064f81b615a",
    "title": "秋怀",
    "authorName": "刘淳初",
    "authorId": "adcfe4db22091f5dd1457b72d1457b72",
    "dynasty": "清",
    "content": [
      "摇落丹枫万绪哀，振衣长啸最高台。",
      "千家断杵先秋落，八月飞涛动地来。",
      "壮志多乖愁倚剑，中原无事任衔杯。",
      "谁知明镜凋皤鬓，欲老甘泉献赋才。"
    ]
  },
  {
    "id": "adcfe4db22091f5d327ae60e6cbdd62e",
    "title": "过王缙云为述鲁之近状",
    "authorName": "刘淳初",
    "authorId": "adcfe4db22091f5dd1457b72d1457b72",
    "dynasty": "清",
    "content": [
      "中原二子分飞后，不见沧溟跋浪开。",
      "阿大相逢初问讯，王郎落魄使心哀。",
      "江山入蜀多奇气，风雨论交必隽才。",
      "请为楚狂尽卮酒，高歌西望故人来。"
    ]
  },
  {
    "id": "adcfe4db22091f5d699b87311bfd950e",
    "title": "塞上曲",
    "authorName": "刘淳初",
    "authorId": "adcfe4db22091f5dd1457b72d1457b72",
    "dynasty": "清",
    "content": [
      "路绕炖煌更酒泉，横戈誓欲扫穷边。",
      "伤心一片长安月，直向黄河尽处圆。"
    ]
  },
  {
    "id": "adcfe4db220958d523f24ac37dbceb14",
    "title": "归宁得家姑诗步韵",
    "authorName": "倪宜子",
    "authorId": "adcfe4db220958d5d1457b72d1457b72",
    "dynasty": "清",
    "content": [
      "征鸿过处得瑶笺，不见鸾軿意倍煎。",
      "涧畔寻花思旧日，林边听鸟俟他年。",
      "烟云变幻山仍在，人事凄凉世已迁。",
      "拟诉暌违千万恨，几回捉笔泪潸然。"
    ]
  },
  {
    "id": "adcfe4db220958d5b2b0d1bd6f80b831",
    "title": "立秋有感",
    "authorName": "倪宜子",
    "authorId": "adcfe4db220958d5d1457b72d1457b72",
    "dynasty": "清",
    "content": [
      "一叶梧桐大火流，如何令我早知秋。裴姬怀远思裁练，苏子羞归欲敝裘。",
      "短笛穟吹来皆别恨，瑶琴弄罢尽离愁。凭兰空盼新鸿至，那有音书付与收。"
    ]
  },
  {
    "id": "adcfe4db2209b1466e8fd0f819fc97ea",
    "title": "姬相周",
    "authorName": "程康庄",
    "authorId": "adcfe4db2209b146d1457b72d1457b72",
    "dynasty": "清",
    "content": [
      "姬公方下士，返驾更延宾。",
      "登山倚积墨，衣敝不重陈。",
      "春城羁旅客，迟暮但经旬。",
      "二子远来谒，翛然同避秦。"
    ]
  },
  {
    "id": "adcfe4db2209b146316507e0daf49dba",
    "title": "陈壶岚",
    "authorName": "程康庄",
    "authorId": "adcfe4db2209b146d1457b72d1457b72",
    "dynasty": "清",
    "content": [
      "壶岚旷周旋，十春谋一面。",
      "网户倾陈醁，扫径通幽彦。",
      "山色栖城头，长河净如练。",
      "丘壑满胸中，浮云岂能眩。"
    ]
  },
  {
    "id": "adcfe4db2209b146725dc4a4f57b687c",
    "title": "申葵衷",
    "authorName": "程康庄",
    "authorId": "adcfe4db2209b146d1457b72d1457b72",
    "dynasty": "清",
    "content": [
      "申子寒毡破，粗黡逼画屏。",
      "迎宾无杂座，赁屋半疏棂。",
      "始交若有契，坐久更忘形。",
      "独谓吾诗老，终当托汗青。"
    ]
  },
  {
    "id": "adcfe4db2209b146c91b2c31a1afa7ee",
    "title": "武君十",
    "authorName": "程康庄",
    "authorId": "adcfe4db2209b146d1457b72d1457b72",
    "dynasty": "清",
    "content": [
      "君十爱栖迟，衔觞事林壑。",
      "俯视尘土腥，亡簪茹藜藿。",
      "关我匪繇天，板缠聊见薄。",
      "剩有素心人，同期驭鸾鹤。"
    ]
  },
  {
    "id": "adcfe4db2209b1468068fcf27a6557e2",
    "title": "陈吾青",
    "authorName": "程康庄",
    "authorId": "adcfe4db2209b146d1457b72d1457b72",
    "dynasty": "清",
    "content": [
      "吾青既藏辉，裘敝舌亦秃。",
      "独念王子房，经天望东哭。",
      "当时英雄人，潜闼何太速。",
      "不如饮美酒，逸光向幽独。"
    ]
  },
  {
    "id": "adcfe4db2209b146f9e36435b73c3eff",
    "title": "庞鸠六",
    "authorName": "程康庄",
    "authorId": "adcfe4db2209b146d1457b72d1457b72",
    "dynasty": "清",
    "content": [
      "鸠六屣履迎，投辖苦不早。",
      "下榻虽未成，所感在怀抱。",
      "竹箨时写书，开樽验文章。",
      "相契已忘言，鸿名永为宝。"
    ]
  },
  {
    "id": "adcfe4db2209b1462ee81a22baadbf55",
    "title": "石泰华",
    "authorName": "程康庄",
    "authorId": "adcfe4db2209b146d1457b72d1457b72",
    "dynasty": "清",
    "content": [
      "泰华恩感人，豁达吐怀素。",
      "累觞求一醉，情神与之赴。",
      "顾见日将昳，风尘漭回互。",
      "常恐促欢节，酒向西光妒。"
    ]
  },
  {
    "id": "adcfe4db2209b14643c2c0f168de1596",
    "title": "武二酉",
    "authorName": "程康庄",
    "authorId": "adcfe4db2209b146d1457b72d1457b72",
    "dynasty": "清",
    "content": [
      "二酉富诗书，搴芳眇流辈。",
      "蜗舍取厨烟，随阶有余态。",
      "共友检农皇，晒药松阴背。",
      "卜筑本无尘，丹砂有时配。"
    ]
  },
  {
    "id": "adcfe4db220a2dd64203bf107ae68158",
    "title": "浴日亭用东坡韵",
    "authorName": "方浚颐",
    "authorId": "adcfe4db220a2dd6f0bbac6f68148596",
    "dynasty": "清",
    "content": [
      "星稀月堕晓钟天，放眼波罗江上湾。",
      "浊雾荡开龙穴树，断霞流过虎门山。",
      "浮沉岛屿双涵影，轩豁乾伸一解颜。",
      "夜半石楼同壮观，咸池疑在海中间。"
    ]
  },
  {
    "id": "adcfe4db220a2dd60c198427e87c72db",
    "title": "将返韶州三至半帆亭有作",
    "authorName": "方浚颐",
    "authorId": "adcfe4db220a2dd6f0bbac6f68148596",
    "dynasty": "清",
    "content": [
      "珠江小住倏言别，蜡屐无暇登西樵。",
      "抗尘走俗二十日，幸遇良友栖僧寮。",
      "半帆亭上足幽趣，披襟久坐除烦嚣。",
      "浮萍得雨铺绿锦，密树倚石成翠峣。",
      "高轩明敞缭虚槛，回廊宛转通小桥。",
      "此中大有濠濮意，趺坐奚必鸣双桡。",
      "道州何子爱结客，新诗满箧酒满瓢。",
      "淋漓鬼趣佛国现，萧疏梅影空堂招。",
      "兴酣放论藐今古，境地创辟词高超。",
      "我来索饮辄先醉，恋恋浑忘重城遥。",
      "海山一过仙子笑，越台风系红棉凋。",
      "剧怜斗室梦难到，花田池馆鹅潭潮。",
      "琳宫有缘竟三至，朴诚相见无斫雕。",
      "嗟予苦为名利缚，且复归叩韶山韶。",
      "云天鹏翼任舒卷，一枝窃比巢林鹪。"
    ]
  },
  {
    "id": "adcfe4db220a2dd6b0df78e84e789eaf",
    "title": "寄徐孟卿观察时返扬州",
    "authorName": "方浚颐",
    "authorId": "adcfe4db220a2dd6f0bbac6f68148596",
    "dynasty": "清",
    "content": [
      "去年君从夜郎来，珊珊瘦骨如冻梅。使我相见不相识，五月一把西园杯。",
      "忆昔轰饮黄金台，舍人意熊殊雄恢。谈兵虎帐倚长剑，道路蹴踏骅骝开。",
      "上谷四野甘棠栽，召父杜母民皆孩。绣衣持节行万里，乌撒未靖烽火灾。",
      "牂牁江边往复回，支离卧床药鼎煨。有缘奉使到南海，宛若得雨生枯荄。",
      "为言频年病缠絯，宦味已淡名心灰。六榕寺远卜邻近，纳凉煮茗时追陪。",
      "世间何地非邛崃，太息福萌旋祸胎。林逋诗意善领略，松竹惯结间中媒。",
      "黄岑插天高磊嵬，度岭舣舟湘水隈。尺书迢递附宾雁，打鼓扬帆归思催。",
      "急流勇退洵壮哉，先生自处材不材。二分明月总无恙，蜀冈照冷青莓苔。",
      "量珠束雪未易才，玉山逊此白皑皑。无聊且读《货殖传》，陶朱千古称奇侅。",
      "燕雀在罗雉入罝，故应恋栈忘驽骀。乾坤到处可流寓，谩云故里生蒿莱。",
      "诗酒硉兀还毰毸。狂兴那顾俗子咍。我知腰脚陡然健，随风唾出皆琼瑰。",
      "厉园踪迹希王裴。举觞独少濠梁崔。会须明岁别炎峤，去访淮东苍翠堆。"
    ]
  },
  {
    "id": "adcfe4db220a2dd6a7abb61d057e7050",
    "title": "晓行东郭外漫赋",
    "authorName": "方浚颐",
    "authorId": "adcfe4db220a2dd6f0bbac6f68148596",
    "dynasty": "清",
    "content": [
      "白云黏天暗春色，雨洗木棉红不得。",
      "昂藏磊落嗟数奇，野寺门前伴丛棘。",
      "青山笑人终日忙，三年未登聚龙冈。",
      "玉帘低挂鹤飞去，更进邀瀑双溪旁。"
    ]
  },
  {
    "id": "adcfe4db220a2dd621dacd0c6e3cb77d",
    "title": "十月二十七日度岭作",
    "authorName": "方浚颐",
    "authorId": "adcfe4db220a2dd6f0bbac6f68148596",
    "dynasty": "清",
    "content": [
      "舍舟登陆三日间，今朝饱看凌江山。",
      "宾旸门外莽空阔，洪岩青嶂纷斑斓。",
      "珠玑楼巷榜仍旧，亭亭几树霜枫殷。",
      "老榕稚松满岩壑，万绿嵌以荔子斑。",
      "小春更比春景厉，丹黄紫翠开心颜。",
      "槐花塘边路幽邃，红梅驿畔峰回环。",
      "曲曲徐向螺壳转，娟娟况有蛾眉弯。",
      "枝头玉蝶正飞舞，吟兴勃发须臾间。",
      "方思敲火品卓锡，沙弥膜拜陈忧患。",
      "荒祠仅余四壁在，却走龙象奔豺獌。",
      "十八年前我曾到，七梅痛已成枯菅。",
      "相公风度且勿论，大力能凿横浦关。",
      "功德及民礼宜祀，微公鸟道穷跻攀。",
      "雨淋日炙尘网挂，云车风马何时还。",
      "雄州筑郭费甚钜，此役不过数百锾。",
      "修举废坠有司责，亟召匠作延输般。",
      "重安户牖整栌欂，再施华垩除昏黫。",
      "神兮妥侑降之福，岭南岭北无恫瘝。",
      "暗香补种一千本，花时行旅都忘艰。",
      "前贤盛迹半芜没，我方惆怅红桥湾。"
    ]
  },
  {
    "id": "adcfe4db2216c232fe644ea4393f3453",
    "title": "卢龙兵备使者张君总戎刘君郡守彭君司理任君邑宰李君备游孤行城置酒清风台有作",
    "authorName": "范文程",
    "authorId": "adcfe4db2216c23287ec2f4586d7c8a0",
    "dynasty": "清",
    "content": [
      "让国清风百世师，阴阴松桧隐空祠。",
      "黄农事业应无异，山水萧森自不移。",
      "石动鼋鼍分大壑，城荒乌鹊下高枝。",
      "接同醉花间酒，绝胜襄阳访习池。"
    ]
  },
  {
    "id": "adcfe4db2216c232fe644ea4a7d42dd0",
    "title": "卢龙兵备使者张君总戎刘君郡守彭君司理任君邑宰李君备游孤行城置酒清风台有作",
    "authorName": "范文程",
    "authorId": "adcfe4db2216c23287ec2f4586d7c8a0",
    "dynasty": "清",
    "content": [
      "孤竹城空隐夕阳，山中笳鼓漫悠扬。",
      "穿林闲听松杉韵，隔岭遥闻薇蕨香。",
      "漆水波澜交宛转，滦河岛屿自苍茫。",
      "登临宾佐多清兴，长啸高台明月光。"
    ]
  },
  {
    "id": "adcfe4db2223b8d05c8a4ef6f3fd8aa7",
    "title": "僧持黄夫子书来盗投诸水",
    "authorName": "陈之遴",
    "authorId": "adcfe4db2223b8d0d1457b72d1457b72",
    "dynasty": "清",
    "content": [
      "夫子淹梁狱，书邮藉老禅。",
      "字珍宜诲盗，言洁合投渊。",
      "肝胆蛟龙得，精神鲤雁先。",
      "不将持告密，犹叹胜时贤。"
    ]
  },
  {
    "id": "adcfe4db2223b8d041b06a44d5347a37",
    "title": "宁远",
    "authorName": "陈之遴",
    "authorId": "adcfe4db2223b8d0d1457b72d1457b72",
    "dynasty": "清",
    "content": [
      "先子曾持节，贤王复建牙。",
      "安危身并系，兴替事空嗟。",
      "蔓草埋残堞，阴风卷乱沙。",
      "尚传余部曲，扶义赴京华。"
    ]
  },
  {
    "id": "adcfe4db2223b8d0f8495eeb53579354",
    "title": "燕京杂诗其二",
    "authorName": "陈之遴",
    "authorId": "adcfe4db2223b8d0d1457b72d1457b72",
    "dynasty": "清",
    "content": [
      "未歌《玉树》已亡陈，不筑阿房亦覆秦。",
      "一旅卒然挥白梃，九州强半著黄巾。",
      "求为黔首悲龙种，别有蛾眉辱马尘。",
      "痛忆文皇南下日，大廷幽谷尽忠臣。"
    ]
  },
  {
    "id": "adcfe4db2223b8d0f8495eeb161c3159",
    "title": "燕京杂诗其二",
    "authorName": "陈之遴",
    "authorId": "adcfe4db2223b8d0d1457b72d1457b72",
    "dynasty": "清",
    "content": [
      "尽剪诸边贼算深，一宵风雨忽南侵。",
      "翻城虎旅元牙爪，揖寇貂珰总腹心。",
      "黑眚蚤从三殿出，黄霾频障九天阴。",
      "卜年亦拟齐周历，洛鼎安危匪自今。"
    ]
  },
  {
    "id": "adcfe4db2223b8d0f8495eeb0e6e1b30",
    "title": "燕京杂诗其二",
    "authorName": "陈之遴",
    "authorId": "adcfe4db2223b8d0d1457b72d1457b72",
    "dynasty": "清",
    "content": [
      "中人戚里竞豪华，勋爵重封几世家。",
      "十万买春灯市酒，两行照夜玉楼花。",
      "忽惊流矢丛丹阙，尚有鸣珂导锦车。",
      "玄武冈头霜树色，年年寒食吊群鸦。"
    ]
  },
  {
    "id": "adcfe4db2223b8d0f8495eeb1a88acb6",
    "title": "燕京杂诗其二",
    "authorName": "陈之遴",
    "authorId": "adcfe4db2223b8d0d1457b72d1457b72",
    "dynasty": "清",
    "content": [
      "神宗中叶久熙康，龙战玄黄在庙堂。",
      "从此群公轻国恤，终令剧贼乱天常。",
      "八鸾晚出金堤月，五凤秋芜粉堞霜。",
      "莫叹簪绅刀俎尽，鼎湖遗憾杳难偿。"
    ]
  },
  {
    "id": "adcfe4db2223b8d0f8495eeba10a87f2",
    "title": "燕京杂诗其二",
    "authorName": "陈之遴",
    "authorId": "adcfe4db2223b8d0d1457b72d1457b72",
    "dynasty": "清",
    "content": [
      "烈皇亦是英明后，辛苦兴邦反丧邦。",
      "南渡有臣曾死诤，西征无将不生降。",
      "鹃枝血洒春宫六，龙驭魂归夜阙双。",
      "差幸孝陵弓剑地，寇氛犹自限长江。"
    ]
  },
  {
    "id": "adcfe4db2223b8d0f8495eeb64533b2d",
    "title": "燕京杂诗其二",
    "authorName": "陈之遴",
    "authorId": "adcfe4db2223b8d0d1457b72d1457b72",
    "dynasty": "清",
    "content": [
      "片石才看勒汉铭，几番烽火照彤庭。",
      "腹心未见恢河套，肩背何缘割大宁。",
      "千帐美人歌夜月，四郊残鬼哭秋星。",
      "高皇颇有都秦意，遗恨当年失地灵。"
    ]
  },
  {
    "id": "adcfe4db2223b8d0f8495eeb6383cd34",
    "title": "燕京杂诗其二",
    "authorName": "陈之遴",
    "authorId": "adcfe4db2223b8d0d1457b72d1457b72",
    "dynasty": "清",
    "content": [
      "中书罢省启文渊，阁老仍专宰相权。",
      "非少萧曹扶汉日，终如牛李乱唐年。",
      "荒陵石马寒风里，废沼金凫落月前。",
      "行过黄扉长太息，虚将误国恨中涓。"
    ]
  },
  {
    "id": "adcfe4db2223b8d0f8495eeb6de29632",
    "title": "燕京杂诗其二",
    "authorName": "陈之遴",
    "authorId": "adcfe4db2223b8d0d1457b72d1457b72",
    "dynasty": "清",
    "content": [
      "他时旄节总书生，军覆潼关国已倾。",
      "造膝主臣徒对泣，同心兵贼久输平。",
      "犹驰铁券封诸将，虚拟铜车指旧京。",
      "闻道榆林俱斗死，至今磷火遍荒城。"
    ]
  },
  {
    "id": "adcfe4db2223b8d0f8495eebc39c097c",
    "title": "燕京杂诗其二",
    "authorName": "陈之遴",
    "authorId": "adcfe4db2223b8d0d1457b72d1457b72",
    "dynasty": "清",
    "content": [
      "安定门西旧教场，朱旗玄纛岁翱翔。",
      "风云尚想团营壮，狐鼠多从禁旅藏。",
      "没马乱蒿迷废垒，惊人斜雁起回冈。",
      "霜前北望松楸少，千里平芜落照黄。"
    ]
  },
  {
    "id": "adcfe4db2223b8d0f8495eeb38017505",
    "title": "燕京杂诗其二",
    "authorName": "陈之遴",
    "authorId": "adcfe4db2223b8d0d1457b72d1457b72",
    "dynasty": "清",
    "content": [
      "芳湖西绕夹城隈，翠辇龙舟昨日来。",
      "波黑夜腥秦苑血，风黄秋卷汉宫灰。",
      "朱楹系马肥瑶草，锦袖呼鹰下玉台。",
      "何处如云行十二，洗妆楼上镜重开。"
    ]
  },
  {
    "id": "adcfe4db2223b8d0f8495eeb3801db21",
    "title": "燕京杂诗其二",
    "authorName": "陈之遴",
    "authorId": "adcfe4db2223b8d0d1457b72d1457b72",
    "dynasty": "清",
    "content": [
      "朱城绣岭接西山，缥缈花宫紫气间。",
      "塘上水嬉陈百戏，楼头春望出双鬟。",
      "干戈满地天方怒，台榭无人月不还。",
      "惟有金鱼池畔路，三春游马暂回环。"
    ]
  },
  {
    "id": "adcfe4db2223b8d04239f2790b27ba67",
    "title": "秋日偶成",
    "authorName": "陈之遴",
    "authorId": "adcfe4db2223b8d0d1457b72d1457b72",
    "dynasty": "清",
    "content": [
      "幽燕东北古营州，乱碛惊沙起客愁。",
      "万里关山重出塞，一天风雨漫登楼。",
      "吟诗每共哀箫咽，伴老空怜短剑留。",
      "昨上荒原醉萸菊，萧森满目故园秋。"
    ]
  },
  {
    "id": "adcfe4db2223b8d04239f279483a1910",
    "title": "秋日偶成",
    "authorName": "陈之遴",
    "authorId": "adcfe4db2223b8d0d1457b72d1457b72",
    "dynasty": "清",
    "content": [
      "度辽车骑几纵横，虎帐龙旗上将营。",
      "草木千年含杀气，鼓笳终夜作边声。",
      "猩红岭外要荒尽，鸭绿江边障戍平。",
      "闻道公孙曾据险，一时海外自威行。"
    ]
  },
  {
    "id": "adcfe4db2223b8d04239f279298e1eea",
    "title": "秋日偶成",
    "authorName": "陈之遴",
    "authorId": "adcfe4db2223b8d0d1457b72d1457b72",
    "dynasty": "清",
    "content": [
      "白露初零玉溆葭，商声萧飒动京华。",
      "纫兰佩冷三秋客，宴菊杯喧七贵家。",
      "深殿凤笙留素月，芳湖龙舸荡明霞。",
      "只今紫塞金风里，才熟东陵五色瓜。"
    ]
  },
  {
    "id": "adcfe4db2223b8d04239f279b6a36d72",
    "title": "秋日偶成",
    "authorName": "陈之遴",
    "authorId": "adcfe4db2223b8d0d1457b72d1457b72",
    "dynasty": "清",
    "content": [
      "三山遥对凤凰台，台下寒江去不回。",
      "霜老白门秋寂寞，月明青盖夜归来。",
      "金莲曲院谁人见，玉树秾花异日开。",
      "犹忆乌衣诸贵客，艰难非乏济川才。"
    ]
  },
  {
    "id": "adcfe4db2223b8d04239f2794fc0023a",
    "title": "秋日偶成",
    "authorName": "陈之遴",
    "authorId": "adcfe4db2223b8d0d1457b72d1457b72",
    "dynasty": "清",
    "content": [
      "人物江东故不群，剑花诗草日纷纷。",
      "浅深秋水扁舟月，远近寒山两屐云。",
      "《越绝书》探琼笈古，《吴趋歌》送玉杯醺。",
      "卧游此际看丘壑，似有松声静夜闻。"
    ]
  },
  {
    "id": "adcfe4db2223b8d04239f279d839a6b8",
    "title": "秋日偶成",
    "authorName": "陈之遴",
    "authorId": "adcfe4db2223b8d0d1457b72d1457b72",
    "dynasty": "清",
    "content": [
      "扰攘东南战伐余，櫜弓归马竟何如。",
      "斗牛一夜缠兵气，吴楚同时急羽书。",
      "江黑怒鲸嘘浪立，月黄惊雁堕云疏。",
      "五湖钓艇今安否，犹自莼鲈兴未虚。"
    ]
  },
  {
    "id": "adcfe4db2223b8d04239f279d0745d3c",
    "title": "秋日偶成",
    "authorName": "陈之遴",
    "authorId": "adcfe4db2223b8d0d1457b72d1457b72",
    "dynasty": "清",
    "content": [
      "白狼河上望京师，皎月清霜共此时。",
      "七萃旌旗长缭绕，三朝剑佩自委蛇。",
      "伏波铜柱成功易，横海戈船献捷疑。",
      "南国余黎供上切，输将争恨役车迟。"
    ]
  },
  {
    "id": "adcfe4db2223b8d04239f2793f71c5b1",
    "title": "秋日偶成",
    "authorName": "陈之遴",
    "authorId": "adcfe4db2223b8d0d1457b72d1457b72",
    "dynasty": "清",
    "content": [
      "巑岏古戍倚层丘，冰雪长凝万古愁。",
      "天接燕台劳北望，水趋辽海羡西流。",
      "三更梦破孤城笛，六月寒生久客裘。",
      "醉揽短衣随羽猎，呼鹰驰马一销忧。"
    ]
  },
  {
    "id": "adcfe4db2223b8d08f60c1eba89ef6de",
    "title": "高梁篇",
    "authorName": "陈之遴",
    "authorId": "adcfe4db2223b8d0d1457b72d1457b72",
    "dynasty": "清",
    "content": [
      "高梁桥下春波绿，朱城叆叆衔朝旭。大道东连紫禁开，晴峦西映金堤曲。",
      "榆燧千家火乍收，柳丝万缕春初足。龙马银鞍车似水，貂蝉宝盖人如玉。",
      "玉人调笑倚余酲，红粉青娥拥出城。新声瑶瑟惟愁和，高揖金鞭不问名。",
      "俱攒翠幰红尘喑，共指芳园画阁明。芳园画阁春常羡，绣户璇窗人不见。",
      "经年花草任荣凋，一日笙歌恣游宴。桃李枝头日欲斜，云軿今夜宿谁家。",
      "十三学舞矜回雪，二八怜春叹落花。落花转眼飘芳甸，且喜芬菲舒未遍。",
      "宝带难输松下心，轻纨先送花前面。北地脂开笑靥娇，南都黛发修蛾倩。",
      "子夫未入合欢宫，昭仪犹给阳阿院。阳阿车骑日优游，锦障经过尽彻侯。",
      "此日莺花娇紫陌，此时弦管满皇州。皇州自昔多豪族，燕台争击荆高筑。",
      "任侠宵排紫闼通，冶游朝拥朱轮簇。刘生紫剑剑千金，石氏绿珠珠一斛。",
      "中涓骏马大堤头，玉勒雕弓翡翠裘。秦官旧领中车府，汉宫官新拜大长秋。",
      "乱抛金弹垂杨外，列坐琼筵绿水周。垂杨绿水淹留久，鸣珂倏忽雷霆吼。",
      "声势能移北斗杓，威灵欲喝西山走。张孔纷纷竞拜尘，谁人白眼惟呼酒。",
      "呼酒狂挥换赋金，蘋香花雾满高吟。君王已叹凌云气，乐府争传郢雪音。",
      "别有伤心春草碧，彩笔红颜两相惜。不见当时堕珥人，难逢前度援琴客。",
      "可怜今岁春光早，可惜明年春更好。几度歌钟丹凤城，千回裘马青楼道。",
      "歌钟裘马日逡巡，寒食东风万古尘。惟有溶溶桥下水，年年流送御沟春。"
    ]
  },
  {
    "id": "adcfe4db2223b8d0a31fe83a45bd45cb",
    "title": "春雪篇",
    "authorName": "陈之遴",
    "authorId": "adcfe4db2223b8d0d1457b72d1457b72",
    "dynasty": "清",
    "content": [
      "长安二月春初好，舒红袅绿青楼道。",
      "七成宝帐夜微温，五出霏霏点芳草。",
      "斜舞瑶空已半融，薄铺玉戺无须扫。",
      "绮树俄添浅素辉，罗衣渐觉轻寒恼。",
      "浅素轻寒剧可怜，迷离春望惜春天。",
      "低侵春院长兼雨，遥集春山半带烟。",
      "入梦每伤莺唤后，怀人多在燕来前。",
      "寻芳畏湿莲花步，对景慵联柳絮篇。",
      "柳絮浑如荡子情，紫骝当日踏花行。",
      "凤凰城里雕轮度，鹦鹉洲边晚棹横。",
      "此时见雪还相忆，此际看春转自惊。",
      "雪想玉容临宝镜，春随纤手入银筝。",
      "春雪春风几朝暮，春花自恋琼台树。",
      "妾恨宁如雪易销，君心愿共春常住。",
      "冷霰先欺玄菟城，阳和不到黄花戍。",
      "夜雪金炉共夕香，春游莫向天涯路。"
    ]
  },
  {
    "id": "adcfe4db2223b8d08cd70b536c7c0227",
    "title": "燕京杂诗其一",
    "authorName": "陈之遴",
    "authorId": "adcfe4db2223b8d0d1457b72d1457b72",
    "dynasty": "清",
    "content": [
      "幽燕都会历元明，九鼎迁来自旧京。",
      "天子待边常自将，通侯出塞几专征。",
      "南包百粤开荒服，东引三齐绕大瀛。",
      "谁使金瓯终缺陷，赤眉青犊满都城。"
    ]
  },
  {
    "id": "adcfe4db222f408d91a2eb4d5ec81315",
    "title": "游渊关白云寺",
    "authorName": "吴履泰",
    "authorId": "adcfe4db222f408dd1457b72d1457b72",
    "dynasty": "清",
    "content": [
      "翠竹苍梧高百寻，虎溪径转六桥深。",
      "穿云石磴晴犹湿，碍日松梢午亦阴。",
      "坐对飞泉溅落叶，听残夕梵彻寒林。",
      "津头谁是忘机者，柔橹轻舠晓夜心。"
    ]
  },
  {
    "id": "adcfe4db2233dfdd49f00062e3b14ec8",
    "title": "新湖",
    "authorName": "孙永清",
    "authorId": "adcfe4db2233dfdd270edd69d2541440",
    "dynasty": "清",
    "content": [
      "积雨缘岩岫，空林明翠微。",
      "人家湖口远，鱼罱晚来稀。",
      "独向烟中立，翛然风满衣。",
      "仙源不可问，云径是耶非。"
    ]
  },
  {
    "id": "adcfe4db2233dfddba87b4dfbb714fd9",
    "title": "自风篁岭至龙井",
    "authorName": "孙永清",
    "authorId": "adcfe4db2233dfdd270edd69d2541440",
    "dynasty": "清",
    "content": [
      "隔岭闻风篁，凄韵杂飞溜。",
      "缘岩将百转，仄径回疏秀。",
      "遥梯白云封，近见红日漏。",
      "登顿蒙翳深，夹林华鬘覆。",
      "细泉绕其根，澄泓媚石甃。",
      "岩花共鲜新，古翠纷缛绣。",
      "空色妙不延，神景惬无旧。",
      "想像东坡翁，高人此缔构。",
      "去住本无家，风流不可复。",
      "莫辨虎溪踪，谁识归隐窦。",
      "我亦莲社徒，欲去恋孤岫。"
    ]
  },
  {
    "id": "adcfe4db2233dfddf7f0eb9db59c6cfc",
    "title": "欲再登孤屿潮急不得到遂至馆头",
    "authorName": "孙永清",
    "authorId": "adcfe4db2233dfdd270edd69d2541440",
    "dynasty": "清",
    "content": [
      "江上变气候，金风被兰渚。",
      "归淙偶回沿，中川眷琳宇。",
      "仙舟幸同携，晓吹韵笳鼓。",
      "弥弥沈石华，离离出竹祖。",
      "是时回怒潮，榜人喑无语。",
      "声喧千石钟，势挽万钧弩。",
      "超越匪尺寻，端倪辨铢黍。",
      "方蓬失罡飙，何必弱水阻。",
      "翻忆前度来，目成渺何所。",
      "心逐虚舟游，迹谢短筇拄。",
      "修涂果安穷，噫气空尔怒。",
      "稍忻即次安，已慰登陟苦。",
      "寄谢海上鸥，忘机久予取。"
    ]
  },
  {
    "id": "adcfe4db224b4bbbd4828c888b5d3315",
    "title": "天台山中",
    "authorName": "梁清格",
    "authorId": "adcfe4db224b4bbbd1457b72d1457b72",
    "dynasty": "清",
    "content": [
      "云从山中来，我向云中去。",
      "云飞不可留，欲访藏丹处。"
    ]
  },
  {
    "id": "adcfe4db224cf7f5e7857d2e9bd3c4da",
    "title": "饯春",
    "authorName": "孔毓埏",
    "authorId": "adcfe4db224cf7f5d1457b72d1457b72",
    "dynasty": "清",
    "content": [
      "绿惨红愁不自持，匆匆又是送春时。",
      "韶光老去莺无语，别绪添来鬓有丝。",
      "榆荚雨残人事改，楝花风尽鸟声移。",
      "归期定在三冬后，日望寒梅几树枝。"
    ]
  },
  {
    "id": "adcfe4db2266023e846a88db3b105a98",
    "title": "伴竹轩偶咏",
    "authorName": "陶誉相",
    "authorId": "adcfe4db2266023ed1457b72d1457b72",
    "dynasty": "清",
    "content": [
      "一院琅玕覆酒缸，春来个字尽成双。",
      "依人疏影青流袂，近砌孙枝翠滴窗。",
      "日永莺花成鄠杜，夜深风雨梦湘江。",
      "此君合作闲官伴，竟日诗魔未肯降。"
    ]
  },
  {
    "id": "adcfe4db226604a810f15a4eb761eb65",
    "title": "同里中耆士登文选楼二首",
    "authorName": "吴旸",
    "authorId": "adcfe4db226604a8d1457b72d1457b72",
    "dynasty": "清",
    "content": [
      "昭明遗迹在，有客款禅扉。",
      "文藻垂千载，楼台空夕晖。",
      "但留题壁句，莫惜和人稀。",
      "伊昔栖迟地，年衰杖履违。"
    ]
  },
  {
    "id": "adcfe4db226604a810f15a4e45f78f86",
    "title": "同里中耆士登文选楼二首",
    "authorName": "吴旸",
    "authorId": "adcfe4db226604a8d1457b72d1457b72",
    "dynasty": "清",
    "content": [
      "梁代前星耀，鸾旗指石扉。",
      "丹黄披丙籍，草木被春晖。",
      "殿圮檐椽折，僧寒钟梵稀。",
      "诸公念芳躅，修葺愿毋违。"
    ]
  },
  {
    "id": "adcfe4db22701ab183e3d67beddd12e0",
    "title": "次牧《翁六月七日迎河东君于云间喜而有述》诗",
    "authorName": "吴宗荣",
    "authorId": "adcfe4db22701ab1d1457b72d1457b72",
    "dynasty": "清",
    "content": [
      "彩云一片下仙家，河汉先期路岂赊。",
      "千叠青螺开宝镜，两行银烛照书车。",
      "扇摇圆月回秦凤，帔拂和风动雒霞。",
      "行看池边种莲子，红芳齐发并头花。"
    ]
  },
  {
    "id": "adcfe4db227030dbf1066a988ea24ee6",
    "title": "半半歌",
    "authorName": "李密庵",
    "authorId": "adcfe4db227030dbd1457b72d1457b72",
    "dynasty": "清",
    "content": [
      "看破浮生过半， 半之受用无边。",
      "半中岁月尽幽闲，半里乾坤宽展。",
      "半廓半乡村舍，半山半水田园。",
      "半耕半读半经廛，半士半姻民眷。",
      "半雅半粗器具， 半华半实庭轩。",
      "衾裳半素半轻鲜，肴馔半丰半俭。",
      "童仆半能半拙， 妻子半朴半贤。",
      "心情半佛半神仙，姓字半藏半显。",
      "一半还之天地， 让将一半人间。",
      "半思后代与沧田，半想阎罗怎见。",
      "酒饮半酣正好， 花开半吐偏妍。",
      "帆张半扇免翻颠，马放半缰稳便。",
      "半少却饶滋味， 半多反厌纠缠。",
      "百年苦乐半相参，会占便宜只半。"
    ],
    "intro": "《半半歌》句句含“半”，文笔流畅，语言浅显，蕴含着深刻的人生哲理，耐人寻味，发人深思。世间万事万物都有一定的量度，这个量度就是“中”、就是“半”。达不到这个量度就是“不及”，超过这个量度就是“过”，做事做得“不及”或做得太“过”都不会得到预期的效果。所以，我们在为人处事时一定要讲究“适度”，既要有所为，又要有所不为，尽可能地做利而不害、为而不争。尤其是在面对各种名利的诱惑时，更要适可而止。这正如法国浪漫主义大诗人雨果所说的那样：“知道在适当的时候推上欲念的门闩的人，就是聪明人。”在这一半天一半地之间生活着的人如果能懂得这“半半”的哲理，并能身体力行，那么他就离儒家人生理想中的最高境界———中庸———不远了。如果那样的话，我们的人生就会免却许多错误、损失和感情、生命的浪费，从而达到随缘自适、快乐无忧的极高境地了。"
  },
  {
    "id": "adcfe4db22785f9f45d11ecab2e50369",
    "title": "望君山",
    "authorName": "凌翱",
    "authorId": "adcfe4db22785f9fd1457b72d1457b72",
    "dynasty": "清",
    "content": [
      "长鲸吞不得，爱此一拳青。",
      "巨浸还终古，孤根卫百灵。",
      "江深风雨冷，秋老杜蘅馨。",
      "欲驾鼋鼍往，题诗卅六亭。"
    ]
  },
  {
    "id": "adcfe4db227c6ef933c1ddf50a241bb7",
    "title": "九日望日怀张历友",
    "authorName": "蒲松龄",
    "authorId": "adcfe4db227c6ef90a2e30f00efbe980",
    "dynasty": "清",
    "content": [
      "临风惆怅一登台，台下黄花次第开。",
      "名士由来能痛饮，世人元不解怜才。",
      "蕉窗酒醒闻疏雨，石径云深长绿苔。",
      "摇落寒山秋树冷，啼乌犹带月明来。"
    ]
  },
  {
    "id": "adcfe4db227c6ef9da05daf4ad1c803b",
    "title": "青石关",
    "authorName": "蒲松龄",
    "authorId": "adcfe4db227c6ef90a2e30f00efbe980",
    "dynasty": "清",
    "content": [
      "身在瓮盎中，仰看飞鸟度。南山北山云，千株万株树。",
      "但见山中人，不见山中路。樵者指以柯，扪萝自兹去。",
      "句曲上层霄，马蹄无稳步。忽然闻犬吠，烟火数家聚。",
      "挽辔眺来处。茫茫积翠雾。"
    ]
  },
  {
    "id": "adcfe4db227c6ef95fae89154e7eb2dc",
    "title": "渡河",
    "authorName": "蒲松龄",
    "authorId": "adcfe4db227c6ef90a2e30f00efbe980",
    "dynasty": "清",
    "content": [
      "归途过黄河，一叶大如掌。",
      "飕飗西南风，饱帆荡双桨。",
      "船小堕帆侧，高低任俯仰。",
      "舟如瓢水盈，闪闪浮瓮盎。",
      "激水雪崩腾，珠花迸衣上。",
      "驶急穿横流，汹汹作怒响。",
      "回首过来处，低云接沆漭。"
    ]
  },
  {
    "id": "adcfe4db227de40942fee1600c3fc10c",
    "title": "闻鹧鸪",
    "authorName": "周朱耒",
    "authorId": "adcfe4db227de409d1457b72d1457b72",
    "dynasty": "清",
    "content": [
      "合江亭畔雨霏微，石鼓山前水渐肥。",
      "蛮鸟自知行不得，何因故故向南飞。"
    ]
  },
  {
    "id": "adcfe4db227e00a0ab260ff9ce2a4f58",
    "title": "奉题加赠中宪大夫崇庆刺史常公殉节",
    "authorName": "沈士临",
    "authorId": "adcfe4db227e00a0d1457b72d1457b72",
    "dynasty": "清",
    "content": [
      "跳梁小丑竟何为，志士仓皇殉节奇。",
      "此日花溪陈俎豆，他年麟阁看须眉。",
      "曾随父老迎褒诏，又殿枌榆赋挽词。",
      "自古英雄酬一剑，承先况复有佳儿。"
    ]
  },
  {
    "id": "adcfe4db227e00a0ab260ff94ba94a58",
    "title": "奉题加赠中宪大夫崇庆刺史常公殉节",
    "authorName": "沈士临",
    "authorId": "adcfe4db227e00a0d1457b72d1457b72",
    "dynasty": "清",
    "content": [
      "千秋遗烈说睢阳，不道儒臣勇义彰。",
      "奋臂挥戈威掣电，衔须赴节志淩霜。",
      "褒忠圣主垂恩渥，荷荫孤儿被泽长。",
      "他日璇题增史笔，浣花纸染墨花香。"
    ]
  },
  {
    "id": "adcfe4db2280ffae9745d5a9acb0e276",
    "title": "梅下望家信",
    "authorName": "曾畹",
    "authorId": "adcfe4db2280ffaed1457b72d1457b72",
    "dynasty": "清",
    "content": [
      "又觉春风到，梅花信不来。",
      "陇头赫连国，庾岭郁孤台。",
      "地以青天接，书难白首开。",
      "暂收边徼泪，长啸大江回。"
    ]
  },
  {
    "id": "adcfe4db2280ffae5f0f7f729b99526a",
    "title": "和黄冈杜于皇澄江赠诗",
    "authorName": "曾畹",
    "authorId": "adcfe4db2280ffaed1457b72d1457b72",
    "dynasty": "清",
    "content": [
      "此生犹见汝，幸汝不佯狂。",
      "身世看秋箨，乾坤正夕阳。",
      "台城穷彻骨，夏浦饱经霜。",
      "谩说工诗赋，青钗鬓发苍。"
    ]
  },
  {
    "id": "adcfe4db2280ffaea974edbdb423051d",
    "title": "丙申自秦中归送弟烂就耕乌石陇",
    "authorName": "曾畹",
    "authorId": "adcfe4db2280ffaed1457b72d1457b72",
    "dynasty": "清",
    "content": [
      "每羡西周古，千家尚力耕。",
      "高原无奥草，春日少人行。",
      "袯襫空山满，衣冠乱世轻。",
      "鹿门归去好，闭户有松声。"
    ]
  },
  {
    "id": "adcfe4db2280ffae84f9fa965e9ae88d",
    "title": "晴川阁",
    "authorName": "曾畹",
    "authorId": "adcfe4db2280ffaed1457b72d1457b72",
    "dynasty": "清",
    "content": [
      "大别排云住，楚山一望开。",
      "乱流争岁月，孤屿下楼台。",
      "高浪沱潜出，夕阳嶓冢来。",
      "湖南征战苦，几处角声哀。"
    ]
  },
  {
    "id": "adcfe4db2280ffaeb7efc0df90b40255",
    "title": "黄竹岭",
    "authorName": "曾畹",
    "authorId": "adcfe4db2280ffaed1457b72d1457b72",
    "dynasty": "清",
    "content": [
      "高峰日欲颓，二月入闽来。",
      "石突交飞瀑，山空易动雷。",
      "无风人急渡，欲雨鸟先回。",
      "处处烧田栈，春荒尚未开。"
    ]
  },
  {
    "id": "adcfe4db2280ffaeed9cdfcfdcdb65c0",
    "title": "北口峪望蔚州",
    "authorName": "曾畹",
    "authorId": "adcfe4db2280ffaed1457b72d1457b72",
    "dynasty": "清",
    "content": [
      "匹马桑干道，孤城沙漠阴。",
      "风高谷口断，石迸水痕深。",
      "野雉衔酸果，神狐啸暮林。",
      "匣中三尺剑，不试夜沈沈。"
    ]
  },
  {
    "id": "adcfe4db2280ffae4e81599ed5b6a71a",
    "title": "赠顾松交吏部",
    "authorName": "曾畹",
    "authorId": "adcfe4db2280ffaed1457b72d1457b72",
    "dynasty": "清",
    "content": [
      "直觉东归似故乡，每逢佳节就君觞。",
      "客中文宴如羊曼，吴下名园数辟疆。",
      "芳草画凝歌扇绿，落花春散舞衣香。",
      "东山未许频游玩，早晚徵书发建章。"
    ]
  },
  {
    "id": "adcfe4db2280ffaefb8a8dfd8497fe48",
    "title": "鸣沙洲",
    "authorName": "曾畹",
    "authorId": "adcfe4db2280ffaed1457b72d1457b72",
    "dynasty": "清",
    "content": [
      "不见黄河春气动，却从沙碛辨阴晴。",
      "流澌著水天皆冻，大漠无风山自鸣。",
      "饮马浪寻荒烧窟，射雕贪出苦泉营。",
      "传闻烽火年来息，张轨隗嚣已尽平。"
    ]
  },
  {
    "id": "adcfe4db2280ffaedc005c2d94a3c4ae",
    "title": "题万年少年伯显西草堂",
    "authorName": "曾畹",
    "authorId": "adcfe4db2280ffaed1457b72d1457b72",
    "dynasty": "清",
    "content": [
      "歌风台下夜乌啼，郁郁山庄古木齐。",
      "半亩桑田人去住，一湖春水屋东西。",
      "星临丰沛瞻龙龙，地接青徐杂鼓鼙。",
      "独把渔竿恁月钓，门前草色正萋萋。"
    ]
  },
  {
    "id": "adcfe4db2281b048107c1723e15f8d2b",
    "title": "杨州次梅村师韵",
    "authorName": "王抃",
    "authorId": "adcfe4db2281b048d1457b72d1457b72",
    "dynasty": "清",
    "content": [
      "牙门置酒宴公卿，锦纛雕鞍命北征。",
      "缚裤健儿谁转战，借筹策士总虚名。",
      "百年洛蜀关时运，六代烟花兆甲兵。",
      "击楫中流无限恨，夜阑欹枕听江声。"
    ]
  },
  {
    "id": "adcfe4db2281b04897dc5f5496b80ef8",
    "title": "送友还蜀",
    "authorName": "王抃",
    "authorId": "adcfe4db2281b048d1457b72d1457b72",
    "dynasty": "清",
    "content": [
      "山塘绿酒浮芳菲，杨花作团如雪飞。花前沽酒送君别，别泪簌簌沾我衣。",
      "兰桡欲发鼍鼓急，感君握手须臾立。把盏长歌曲未终，月光如水须眉湿。",
      "君今掉头万里行，萦纡蜀道多不平。石镜铜梁连剑阁，况复江山阻甲兵。",
      "愿君努力长途去，旧住岷江发源处。岷山雪消岷水清，望见锦官城里树。",
      "锦城花落更愁人，杜宇啼残滟滪春。武侯庙下苔如绣，先主祠前草似茵。",
      "君不见辽东华表归来鹤，城郭人民尽非昨。回首江南千万重，梦里寒鸡村月落。"
    ]
  },
  {
    "id": "adcfe4db229a3f9a8f04061afe619d68",
    "title": "秋月",
    "authorName": "王宗达",
    "authorId": "adcfe4db229a3f9ad1457b72d1457b72",
    "dynasty": "清",
    "content": [
      "群峰罗海外，秋夜月明时。",
      "光射鱼龙遁，寒侵乌鹊疑。",
      "凭虚劳永夕，顾影发清思。",
      "待取天香落，披襟重挹之。"
    ]
  },
  {
    "id": "adcfe4db22a972a99feeac9b73e2fe7d",
    "title": "寄樵山昉上人",
    "authorName": "岑澄",
    "authorId": "adcfe4db22a972a9d1457b72d1457b72",
    "dynasty": "清",
    "content": [
      "昔思岩下水，言访远公家。",
      "路暗微通树，山寒早落花。",
      "尘心溪磬寂，云影石幢斜。",
      "何日团蕉畔，从师问法华。"
    ]
  },
  {
    "id": "adcfe4db22a972a95527448c58b421b5",
    "title": "贺城河东看梅花",
    "authorName": "岑澄",
    "authorId": "adcfe4db22a972a9d1457b72d1457b72",
    "dynasty": "清",
    "content": [
      "十里春江路，晴明望不分。",
      "树声寒到水，花气白成云。",
      "翠羽冲人过，荒鸡夹岸闻。",
      "晚来何处笛，吹落雪纷纷。"
    ]
  },
  {
    "id": "adcfe4db22a972a99e5bb8c7bbd9d184",
    "title": "飞阁",
    "authorName": "岑澄",
    "authorId": "adcfe4db22a972a9d1457b72d1457b72",
    "dynasty": "清",
    "content": [
      "飞阁乱松间，苍茫独倚阑。",
      "雨晴花竹健，春晚水云寒。",
      "岁月抛霜剑，风尘误箨冠。",
      "愁来乡国路，望断更千盘。"
    ]
  },
  {
    "id": "adcfe4db22a972a96c4bc9ad9b6b100a",
    "title": "寄题西樵马山人幽居",
    "authorName": "岑澄",
    "authorId": "adcfe4db22a972a9d1457b72d1457b72",
    "dynasty": "清",
    "content": [
      "春风鸾鹤自成群，灌木连村望不分。",
      "花洞品泉虫语细，月林沽酒麝香熏。",
      "谢家池馆多青草，宏景楼台半白云。",
      "何日看山寻石户，一枝筇竹叩斜曛。"
    ]
  },
  {
    "id": "adcfe4db22a972a9f504e845cf6376c1",
    "title": "游波斯庵赠展昉二僧",
    "authorName": "岑澄",
    "authorId": "adcfe4db22a972a9d1457b72d1457b72",
    "dynasty": "清",
    "content": [
      "一路霜风响石藤，日长金地少人登。",
      "四山峭壁都扶座，十月平林已结冰。",
      "施食鸽分厨内粟，持斋猿护佛前镫。",
      "劳劳下界红尘扰，输尔幽栖最上层。"
    ]
  },
  {
    "id": "adcfe4db22a972a93795369fdf8029b7",
    "title": "阅江楼",
    "authorName": "岑澄",
    "authorId": "adcfe4db22a972a9d1457b72d1457b72",
    "dynasty": "清",
    "content": [
      "飞屩凌霄到上头，端江形胜振衣收。",
      "山横峒石连穷发，水入牂牁总合流。",
      "历历帆樯通指顾，峨峨城郭锁襟喉。",
      "凭高莫纵思乡目，衰柳寒蝉又一秋。"
    ]
  },
  {
    "id": "adcfe4db22a972a92cee79207cd838e5",
    "title": "九日独酌",
    "authorName": "岑澄",
    "authorId": "adcfe4db22a972a9d1457b72d1457b72",
    "dynasty": "清",
    "content": [
      "瑟瑟寒云旅雁哀，故人消息滞登台。",
      "罢携谢傅游山屐，暂醉陶潜赏菊杯。",
      "泽国涛声掀枕起，中原风色拥关来。",
      "客怀屡月萧条甚，令节逢秋试一开。"
    ]
  },
  {
    "id": "adcfe4db22a972a90b48de314458d3e4",
    "title": "重游翠岩响泉亭有怀曾晓山",
    "authorName": "岑澄",
    "authorId": "adcfe4db22a972a9d1457b72d1457b72",
    "dynasty": "清",
    "content": [
      "鸟语钩辀隔叶闻，孤亭选石坐斜曛。",
      "扪萝路僻人稀到，题壁苔深字不分。",
      "花气暖开三月雪，瀑声凉散数峰云。",
      "山中猿鹤遥相待，怊怅年来总为君。"
    ]
  },
  {
    "id": "adcfe4db22a972a98b7f8454ca6446fd",
    "title": "春暮旅怀柬张梅庄余勉之兼订为浮山之游",
    "authorName": "岑澄",
    "authorId": "adcfe4db22a972a9d1457b72d1457b72",
    "dynasty": "清",
    "content": [
      "竹外寒云近可呼，春残天气尚模糊。",
      "樽移水阁三人共，花老山城一笛孤。",
      "异地尺书迟雨雪，故园幽梦负江湖。",
      "谢公旧有看山约，可许相从蹑屐无。"
    ]
  },
  {
    "id": "adcfe4db22a972a9aaadedf603f3827a",
    "title": "珠江舟晓",
    "authorName": "岑澄",
    "authorId": "adcfe4db22a972a9d1457b72d1457b72",
    "dynasty": "清",
    "content": [
      "喔喔鸡声到枕催，雪山遥自海门来。",
      "夹江树色寒犹重，背郭风帆湿乱开。",
      "远火渐收城外市，哀筝还咽水边台。",
      "推篷沙际间翘首，早有卖花船掉回。"
    ]
  },
  {
    "id": "adcfe4db22a972a92c2b98ba26ef75a2",
    "title": "临江九日",
    "authorName": "岑澄",
    "authorId": "adcfe4db22a972a9d1457b72d1457b72",
    "dynasty": "清",
    "content": [
      "老逢佳节兴先阑，牢落江干怅掩关。",
      "异地见花惊白发，故人游屐自青山。",
      "天当南诏霜偏早，秋满东篱客未还。",
      "两度不归吾亦得，料应无处可跻攀。"
    ]
  },
  {
    "id": "adcfe4db22a972a93832b8cea14da2e7",
    "title": "和勉之种菜",
    "authorName": "岑澄",
    "authorId": "adcfe4db22a972a9d1457b72d1457b72",
    "dynasty": "清",
    "content": [
      "不稼深知素食非，他乡还种菜成围。",
      "咬根我辈原当肉，抱瓮人谁解息机。",
      "暮雨疏花沿屋展，晓风黄蝶过墙飞。",
      "南山亦有荒畬在，何日同君种豆归。"
    ]
  },
  {
    "id": "adcfe4db22a972a9622a0b62533fd372",
    "title": "与介卿诸君泛舟小港过栅头花埭晚经大通寺而归",
    "authorName": "岑澄",
    "authorId": "adcfe4db22a972a9d1457b72d1457b72",
    "dynasty": "清",
    "content": [
      "十里松溪不觉赊，扁舟乘涨掠堤斜。",
      "秋风禾黍牛羊路，暮雨蒲蒋雁鹜家。",
      "临水有园皆种柳，泊船无岸不偎花。",
      "闻钟又渡鹅潭去，回首空江半落霞。"
    ]
  },
  {
    "id": "adcfe4db22a972a943de7faa453d36b0",
    "title": "寄圆明长老",
    "authorName": "岑澄",
    "authorId": "adcfe4db22a972a9d1457b72d1457b72",
    "dynasty": "清",
    "content": [
      "踏遍阇黎掷短藤，涅槃回首路层层。",
      "寒山自礼千花塔，曹洞亲传五叶镫。",
      "慧业有师真是佛，前生如我亦为僧。",
      "何当对坐团蒲上，共证禅宗大小乘。"
    ]
  },
  {
    "id": "adcfe4db22a972a96f406c2c8cd22ab1",
    "title": "怀河东旧游寄勉之",
    "authorName": "岑澄",
    "authorId": "adcfe4db22a972a9d1457b72d1457b72",
    "dynasty": "清",
    "content": [
      "水围深坞树围沙，簇簇炊烟枕岸斜。",
      "十里溪山皆是雪，一春筇屐半看花。",
      "琴声隔竹煎茶院，旆影临流卖酒家。",
      "惆怅旧游今已杳，梦回霜月满天涯。"
    ]
  },
  {
    "id": "adcfe4db22a972a90320b4f22dad2ee7",
    "title": "罗浮望海作",
    "authorName": "岑澄",
    "authorId": "adcfe4db22a972a9d1457b72d1457b72",
    "dynasty": "清",
    "content": [
      "梅花村里荒鸡唱，溪曲微闻人语响。野客贪看海色澄，揽衣直蹑芙蓉上。",
      "芙蓉四百多奇峰，芒鞋踏遍仙人踪。余霞半掩铁桥树，飞瀑远应黄龙钟。",
      "此时雨霁烟岚辟，露出东南半天碧。天边银海抱山流，山前片片琉璃色。",
      "波涛澒洞江为开，晶莹万里无纤埃。但见微茫雪山白，远自琉球日本一发之中来。",
      "风声水声倒卷石楼动，万壑千岩浩呼汹。冯夷龙女杂沓舞，目眩心惊两肩耸。",
      "恍惚身寄蓬莱巅，悬崖拍手追飞仙。下临弱水一万丈，沙渚漠漠吹寒烟。",
      "我闻秦时有客徐福子，楼船入海携男女。衰龄吃得神仙药，天地至今犹不死。",
      "散发亦欲凌沧洲，倒骑蝴蝶趋中流。摆脱浮世谢尘鞅，海山一住三千秋。",
      "噫！何当海山一住三千秋。"
    ]
  },
  {
    "id": "adcfe4db22a972a9ed46523b53b50286",
    "title": "江阁晓起理琴",
    "authorName": "岑澄",
    "authorId": "adcfe4db22a972a9d1457b72d1457b72",
    "dynasty": "清",
    "content": [
      "霜烟蒙蒙汀树湿，卷帘烟气浮窗入。",
      "烟中一桁插寒山，玉玦金环远堪拾。",
      "幽人睡起高阁间，皮冠欹侧面缬寒。",
      "挂壁焦桐久未试，临风忽作高山弹。",
      "操缦轻摇凤凰柱，冷雁泠泠半天语。",
      "瓦上朝凝檞叶霜，檐前夜过桐花雨。",
      "一弹再弹弹转促，声落鹅湖动空绿。",
      "湖边草舍相当开，门外凫鹥晴对浴。",
      "此时万树开梅花，岭南春色满人家。",
      "举头四顾山影寂，长空万里寒无哗。",
      "阑干十幅临春沼，月落星稀闻野鸟。",
      "丝桐忘我我忘形，一丸日跃天门晓。"
    ]
  },
  {
    "id": "adcfe4db22a99e9eb3ea0f3328840413",
    "title": "周敬修同年令怀远致书问太湖政绩赋以答之",
    "authorName": "刘鸿翱",
    "authorId": "adcfe4db22a99e9e8c01a759cd63a3ee",
    "dynasty": "清",
    "content": [
      "万仞青山围画城，一湖波浪放船行。",
      "地真山水争奇处，人是羲皇向上情。",
      "大半渔樵为世业，无多雀鼠任乡平。",
      "武陵何用官经理，不必桃源问政声。"
    ]
  },
  {
    "id": "adcfe4db22a99e9e56154f6ba062c747",
    "title": "差次芜湖谒灵泽孙夫人祠",
    "authorName": "刘鸿翱",
    "authorId": "adcfe4db22a99e9e8c01a759cd63a3ee",
    "dynasty": "清",
    "content": [
      "鲛室龙宫葬玉凫，汉家王气日西徂。",
      "峡云直去犹通蜀，江水横流不向吴。",
      "精卫何年填巨壑，湘灵终古怨苍梧。",
      "永安宫在蚕丛外，万里关山得到无。"
    ]
  },
  {
    "id": "adcfe4db22bf48070395e0bf8d33c195",
    "title": "再过燕子洞",
    "authorName": "汪如洋",
    "authorId": "adcfe4db22bf4807d8d31bd759e0b265",
    "dynasty": "清",
    "content": [
      "契阔灵山乍两年，重来仍是绤衣天。",
      "抽身皂荚黄尘外，到眼琪花碧草前。",
      "终古涛声常作雨，经春苔印又如钱。",
      "使君不识忙闲事，偷伴孤云一夕眠。"
    ]
  },
  {
    "id": "adcfe4db22bf480705792422f75d2ef9",
    "title": "沅江舟中夜雨",
    "authorName": "汪如洋",
    "authorId": "adcfe4db22bf4807d8d31bd759e0b265",
    "dynasty": "清",
    "content": [
      "疏声篷背忽修修，翠石文沙古渡头。",
      "烛尽邻船初罢酒，更稀戍卒懒登楼。",
      "十年旧续江湖梦，千里平添茝杜愁。",
      "自笑尘劳缘底事，苦将今旧阅浮休。"
    ]
  },
  {
    "id": "adcfe4db22bf4807c7a459c6fc59dc3d",
    "title": "晓行偶占",
    "authorName": "汪如洋",
    "authorId": "adcfe4db22bf4807d8d31bd759e0b265",
    "dynasty": "清",
    "content": [
      "宿雾荒丛罥似珠，晓风蛛阵吐萦纡。",
      "不须更染初阳色，画出渔村晒网图。"
    ]
  },
  {
    "id": "adcfe4db22bf48075223428b862cd613",
    "title": "汤阴谒岳忠武王祠",
    "authorName": "汪如洋",
    "authorId": "adcfe4db22bf4807d8d31bd759e0b265",
    "dynasty": "清",
    "content": [
      "十室名臣里，千秋国士风。",
      "仙踪异圯上，人望比隆中。",
      "早究孙吴略，期收耿邓功。",
      "格言惩爱死，优诏答精忠。",
      "唾手燕云复，伤心贝锦攻。",
      "全军争一哭，痛饮负诸公。",
      "锻炼俄三字，尘沙奈两宫。",
      "划柑枢算险，叩马敌谋工。",
      "厥厉阶长舌，惟天鉴匪躬。",
      "黄冠归未得，碧血恨难穷。",
      "下邑嵩生始，熙朝庙祀崇。",
      "贞珉镌笔札，顽铁铸奸雄。",
      "燕颔披帷识，鱼轩配座同。",
      "奉祠存嫡系，肃客走粗僮。",
      "游奕兵容壮，周流社址空。",
      "编年遗集富，展祭御碑穹。",
      "南渡家何在，东窗岁几终。",
      "撼山犹破胆，袒背孰明衷。",
      "昼锦芳规接，金陀远梦通。",
      "辨诬怜吁泣，吾念亦斋翁。"
    ]
  },
  {
    "id": "adcfe4db22bf4807b1078d9ea625e418",
    "title": "夏秋多雨自赵北口至鄚州二十里间皆成巨浸编筏以渡宛然水乡风景也",
    "authorName": "汪如洋",
    "authorId": "adcfe4db22bf4807d8d31bd759e0b265",
    "dynasty": "清",
    "content": [
      "晓发十里铺，浓云作秋寒。",
      "秋寒泻层碧，四面江湖宽。",
      "中央界燕赵，倒影虹桥弯。",
      "南人困尘沙，得水逢旧欢。",
      "耐可荡胸臆，且宜濯缨冠。",
      "柳阴有篙楫，争渡如争滩。",
      "故道失雄鄚，稽天势漫漫。",
      "周园下错田，虑随东逝澜。",
      "纵横亘港汊，脉络纷倪端。",
      "瘦马载急递，高轩装达官。",
      "布帆熟无恙，来往凌屋山。",
      "宁知万粱䕸，半饱鱼鳖餐。",
      "我时截中流，凄风激微湍。",
      "感彼刈获谋，遑恤衣裳单。",
      "侧闻清口涨，民庐暴摧残。",
      "楗菑赖重臣，上释宵旰艰。",
      "兹方积潦致，平治凉非难。",
      "将修道茀政，况异哀鸿叹。",
      "行殿丽金碧，水围停玉銮。",
      "归途期步谒，泥裂龟纹乾。"
    ]
  },
  {
    "id": "adcfe4db22bf48073d5208e107a5af55",
    "title": "安宁州温泉",
    "authorName": "汪如洋",
    "authorId": "adcfe4db22bf4807d8d31bd759e0b265",
    "dynasty": "清",
    "content": [
      "连山袤三迤，水脉珍璧珙。",
      "洑纡或地中，沸作醴源涌。",
      "砂泉澈如镜，矿穴浊于湩。",
      "能为春云蒸，暖意沃顶踵。",
      "兹汤擅第一，臭味屏阘茸。",
      "澡身有神功，五体急投勇。",
      "虽非八功德，信是妙莲种。",
      "其旁绀宇崇，松羔夜涛汹。",
      "梦魂骊山高，挟我去秦陇。",
      "荒哉轧荦儿，绣褓六宫宠。",
      "腥闻孰荡涤，垢腻犹积壅。",
      "岂如天南陬，神瀵山灵拥。",
      "揭额古未闻，升庵作之俑。",
      "庶几灵台春，衫袜脱械拲。",
      "达官供顿停，蕞尔汤沐巩。",
      "奈何盘勺微，刻画到榱栱。",
      "缅彼饮泉风，监兹一神悚。"
    ]
  },
  {
    "id": "adcfe4db22c6741bc141a9c99d839008",
    "title": "立春日自嘉兴之长兴谒邢佺山师",
    "authorName": "张廷济",
    "authorId": "adcfe4db22c6741bdb29450c7385db9a",
    "dynasty": "清",
    "content": [
      "艑郎唱橹郭门西，三度冲寒到箬溪。",
      "万木风高帆景疾，五湖天阔冻云低。",
      "南园客病添新绪，东阁恩深恋旧蹊。",
      "又是匆匆逢卒岁，河桥落日乱鸦啼。"
    ]
  },
  {
    "id": "adcfe4db22c6741ba1cc4b1fa0f9dc51",
    "title": "岳祠铜爵",
    "authorName": "张廷济",
    "authorId": "adcfe4db22c6741bdb29450c7385db9a",
    "dynasty": "清",
    "content": [
      "官家不要复提封，翻碍精忠报九重。",
      "长脚死贪刑白马，雄心生负饮黄龙。",
      "吁天北阙书千字，酹地西湖酒一钟。",
      "移荐金陀祠庙肃，灵旗风雨飒三冬。"
    ]
  },
  {
    "id": "adcfe4db22c6741b47945263a6796568",
    "title": "建文二年湖州府铜权",
    "authorName": "张廷济",
    "authorId": "adcfe4db22c6741bdb29450c7385db9a",
    "dynasty": "清",
    "content": [
      "纪元两字未全湮，逊国今看第二权。",
      "到底建文元不改，谁称洪武卅三年。"
    ]
  },
  {
    "id": "adcfe4db22c6741b4794526311c90dc7",
    "title": "建文二年湖州府铜权",
    "authorName": "张廷济",
    "authorId": "adcfe4db22c6741bdb29450c7385db9a",
    "dynasty": "清",
    "content": [
      "尘劫沧桑一梦如，难从程史问遗书。",
      "顽铜真解兴亡恨，留与人间话革除。"
    ]
  },
  {
    "id": "adcfe4db22c6741b47945263467c5d57",
    "title": "建文二年湖州府铜权",
    "authorName": "张廷济",
    "authorId": "adcfe4db22c6741bdb29450c7385db9a",
    "dynasty": "清",
    "content": [
      "纪定家田籍入官，均粮一诏例从宽。",
      "应知当日持权者，不独湖民泪不干。"
    ]
  },
  {
    "id": "adcfe4db22c6741b1cf39d1e9463a03f",
    "title": "唐高福墓志",
    "authorName": "张廷济",
    "authorId": "adcfe4db22c6741bdb29450c7385db9a",
    "dynasty": "清",
    "content": [
      "开元片石缜于玉，高将军父曰延福。",
      "延福名福史不传，或以字行故不录。",
      "高氏五望渤海一，力士冯出非其族。",
      "李千里上金刚同，给事左右坐累逐。",
      "君养为子姓冒高，父以子贵君何恧。",
      "先天中诛岑萧窦，功拜监门朱紫服。",
      "员外置迁中大夫，终始哀荣礼以笃。",
      "力士阶封渤海公，来廷坊里兴祠屋。",
      "一扣钟礼十万钱，五硙日僦三百斛。",
      "事付林甫天心回，辔失辅国逆胆缩。",
      "贪痴可罪忠可褒，赠官不枉扬州督。",
      "君卒开元全盛时，丹旐风飞原白鹿。",
      "仓皇不从蜀道难，悲酸免共巫州哭。",
      "学士撰碑书者谁，院体精妍共结束。",
      "怀仁集书颍久颓，今见山阴真面目。",
      "一自石载三吴船，秦关碑肆镌还覆。",
      "笔画疲苶神已非，非特界文遗罫局。",
      "佳刻若此世所稀，书家日使千毫秃。",
      "曩是笑说咸阳农，柱础几何遭斫斸。"
    ]
  },
  {
    "id": "adcfe4db22c6741b5c2883f722ea6e7a",
    "title": "隋美人董氏墓志铭",
    "authorName": "张廷济",
    "authorId": "adcfe4db22c6741bdb29450c7385db9a",
    "dynasty": "清",
    "content": [
      "杨花落尽隋宫树，幽珉犹记美人墓。",
      "雄龙雌凤欢几何，一十九年等闲度。",
      "裁文和泪秀庶人，花台非复当时春。",
      "金凫玉鱼世已出，传红写翠人空陈。",
      "阿𡡉然豆太煎迫，帝子游魂归不得。",
      "古时尘满鸳鸯茵，地下相逢泪亦滴。",
      "只今龙首草离离，三尺碑留董氏姬。",
      "莫叹容华易销歇，独孤免骂阿云儿。"
    ]
  },
  {
    "id": "adcfe4db22c6741b4015ae0be7f7dcd2",
    "title": "汉阳叶东卿以所得周遂启諆鼎送置金山书来属诗",
    "authorName": "张廷济",
    "authorId": "adcfe4db22c6741bdb29450c7385db9a",
    "dynasty": "清",
    "content": [
      "平安馆中周鼎获，十有三年唯正月。",
      "宣王中兴挥天戈，功成猃狁既薄伐。",
      "锡贝作彝遂启諆，吉甫将毋同用戊。",
      "无专之鼎焦山尊，此前三年应曰伯。",
      "汉阳耆古古成癖，集录直过欧阳剧。",
      "不私所有藏之山，此意尤于人超越。",
      "金山眈眈雄淮南，不比焦山人绝迹。",
      "奠山只欠姬周金，数典未免此典阙。",
      "我阅年华几千百，刘蹶嬴颠驹一隙。",
      "何惜为君更行役，秦岭吴山谁主客。",
      "劳君刻画宠君文，曰勋曰多等竹帛。",
      "玉带今作忘年交，君与眉山已联璧。",
      "江涛滚滚水天碧，德云台高此安宅。",
      "期君他日溯江来，不数山樵一片石。"
    ]
  },
  {
    "id": "adcfe4db22d3803d505cd6981adb9d2d",
    "title": "山行",
    "authorName": "毛国翰",
    "authorId": "adcfe4db22d3803d29957047f45a1078",
    "dynasty": "清",
    "content": [
      "幽禽时复响，苔磴少人行。",
      "松径含风雨，秋山见性情。",
      "云根香紫石，林气长黄精。",
      "落叶飘无际，清砧何处声。"
    ]
  },
  {
    "id": "adcfe4db22d3803d57e8fe5a317dd253",
    "title": "游古唐寺",
    "authorName": "毛国翰",
    "authorId": "adcfe4db22d3803d29957047f45a1078",
    "dynasty": "清",
    "content": [
      "孤峰标塔势，悬磴接禅扉。",
      "去鸟冲寒叶，归云拥落晖。",
      "泉飞深洞雨，苔染定僧衣。",
      "下界空回首，苍苍隐翠微。"
    ]
  },
  {
    "id": "adcfe4db22d3803df6832d27d41eba16",
    "title": "归舟",
    "authorName": "毛国翰",
    "authorId": "adcfe4db22d3803d29957047f45a1078",
    "dynasty": "清",
    "content": [
      "归梦经行处，扁舟浩渺间。",
      "危樯过鸟疾，秋水近人间。",
      "野树时藏寺，晴云不在山。",
      "到家应后雁，枫叶想成斑。"
    ]
  },
  {
    "id": "adcfe4db22d3803d76857627c34a42e8",
    "title": "野望",
    "authorName": "毛国翰",
    "authorId": "adcfe4db22d3803d29957047f45a1078",
    "dynasty": "清",
    "content": [
      "盗贼仍蛮塞，山林自腐儒。",
      "眼随飞鸟倦，心共断云孤。",
      "寒尽鱼龙起，春回草木苏。",
      "感时怀济物，无术卧江湖。"
    ]
  },
  {
    "id": "adcfe4db22d3803d9f20b01145f9d5f4",
    "title": "宝华兰若题壁",
    "authorName": "毛国翰",
    "authorId": "adcfe4db22d3803d29957047f45a1078",
    "dynasty": "清",
    "content": [
      "古寺翠微里，风铃春殿间。",
      "轻阴疑照水，薄雾欲藏山。",
      "溪鸟通禅意，林花驻客颜。",
      "忽惊尘世梦，钟磬响云间。"
    ]
  },
  {
    "id": "adcfe4db22d3803d792216224835b67f",
    "title": "登文昌阁",
    "authorName": "毛国翰",
    "authorId": "adcfe4db22d3803d29957047f45a1078",
    "dynasty": "清",
    "content": [
      "沙黄雾碧拥楼台，孤客乘危倦眼开。",
      "吴蜀地形江口断，乾坤秋色雨边来。",
      "凯歌未报乌蛮捷，野哭犹增画角哀。",
      "西去风尘迷远望，请缨何日弃繻回。"
    ]
  },
  {
    "id": "adcfe4db22d3803d4a91ba8bafdcc86c",
    "title": "旅馆",
    "authorName": "毛国翰",
    "authorId": "adcfe4db22d3803d29957047f45a1078",
    "dynasty": "清",
    "content": [
      "西风吹雁渡江关，高阁梧桐露叶殷。",
      "为客独看秋尽月，还家多上梦中山。",
      "南浮路接苍梧外，北望云迷紫极间。",
      "献赋十年犹未遇，陆离长剑土花斑。"
    ]
  },
  {
    "id": "adcfe4db22d3803d2feae17056d7887c",
    "title": "寄李寄亭丈",
    "authorName": "毛国翰",
    "authorId": "adcfe4db22d3803d29957047f45a1078",
    "dynasty": "清",
    "content": [
      "钟阿蹑屩如何点，藤笈藏经忆沈郎。",
      "平世岂无真隐士，深山犹有旧书堂。",
      "肯将著作随时俗，独向风尘老醉乡。",
      "白发黄冠仍健在，几时相访绿萝庄。"
    ]
  },
  {
    "id": "adcfe4db22d3803d2feae17062a5e301",
    "title": "寄李寄亭丈",
    "authorName": "毛国翰",
    "authorId": "adcfe4db22d3803d29957047f45a1078",
    "dynasty": "清",
    "content": [
      "角里先生读道经，终年习静旧岩扃。",
      "天浮空翠水陂绿，门对寒光风嶂青。",
      "蓬户独留求仲径，野人多识子云亭。",
      "筦山萝薜遥相忆，春雨蒙蒙摇洞庭。"
    ]
  },
  {
    "id": "adcfe4db22d3803d08880e91085fea54",
    "title": "再过衡山县",
    "authorName": "毛国翰",
    "authorId": "adcfe4db22d3803d29957047f45a1078",
    "dynasty": "清",
    "content": [
      "衡山小郭对风汀，客子扁舟复此经。",
      "岳顶断云归海徼，天边残照落郊坰。",
      "苍茫野色横江暝，萧瑟秋声隔树听。",
      "垂老欲寻王十八，芙蓉何处采曾青。"
    ]
  },
  {
    "id": "adcfe4db22d3803d1c9f7f76adc57405",
    "title": "斋中夜坐有感",
    "authorName": "毛国翰",
    "authorId": "adcfe4db22d3803d29957047f45a1078",
    "dynasty": "清",
    "content": [
      "高斋坐久星河转，永夜江城玉漏催。",
      "南极风声传鼓角，沧溟蜃气入楼台。",
      "事关干济休论数，时系安危始见才。",
      "横海艨艟何日下，腐儒搔首问河魁。"
    ]
  },
  {
    "id": "adcfe4db22d3803d16a7d64e3c1eeb60",
    "title": "春日茶陵道中",
    "authorName": "毛国翰",
    "authorId": "adcfe4db22d3803d29957047f45a1078",
    "dynasty": "清",
    "content": [
      "云阳山下雨初晴，南上高原见石城。",
      "山路无人花自发，竹林终日鹧鸪声。"
    ]
  },
  {
    "id": "adcfe4db22d3803df2cfd7bd02dadfdd",
    "title": "吾与故人蕲水陈子秋舫别几三十年而陈子没又十余年矣予至武昌江路匪遥未得一访其故居怅然有作",
    "authorName": "毛国翰",
    "authorId": "adcfe4db22d3803d29957047f45a1078",
    "dynasty": "清",
    "content": [
      "故人零落几经秋，鄂渚停舟忆旧游。",
      "江水尚随春恨满，为流残泪到黄州。"
    ]
  },
  {
    "id": "adcfe4db22d3803d8d0c091c6e8f2ae0",
    "title": "斋夜独吟",
    "authorName": "毛国翰",
    "authorId": "adcfe4db22d3803d29957047f45a1078",
    "dynasty": "清",
    "content": [
      "种松南山麓，种竹南山椒。",
      "虚心荫劲直，相与成后凋。",
      "君子悲独行，冥心非所操。",
      "嘤嘤园中鸟，双飞集桑条。",
      "何况孤士心，得不思久要。",
      "园谷不可息，石泉不可淆。",
      "谁为亮此志，独夜成长谣。"
    ]
  },
  {
    "id": "adcfe4db22d3803dcf95abb9d67aa2de",
    "title": "归草堂",
    "authorName": "毛国翰",
    "authorId": "adcfe4db22d3803d29957047f45a1078",
    "dynasty": "清",
    "content": [
      "羁人怀乡土，关塞千里违。",
      "及兹见家门，尚疑魂梦归。",
      "儿女出门迎，言笑牵我衣。",
      "我行岂不久，再及霜雪飞。",
      "入室叙悲欢，盘餐慰我饥。",
      "恐伤行客心，有泪不敢挥。",
      "极知艰虞意，默视瘠与肥。",
      "皎皎明月光，夜深鉴我帏。",
      "昔出有完裾，今还失所依。",
      "凄然顾庭户，岁晏无春晖。"
    ]
  },
  {
    "id": "adcfe4db22d3803dcf95abb9b1a968a7",
    "title": "归草堂",
    "authorName": "毛国翰",
    "authorId": "adcfe4db22d3803d29957047f45a1078",
    "dynasty": "清",
    "content": [
      "慈山习先隐，游钓安可忘。",
      "门前采樵路，今昔同雪霜。",
      "腰斧想所历，苍苔仍石床。",
      "西风吹蟠木，恻怛中情伤。",
      "孤生易为感，此心焉得将。",
      "仰视日月驰，天高恨茫茫。",
      "闾门久寂寞，墓地空荒凉。",
      "骨肉况多乖，生死各一方。",
      "徘徊念故土，涕湿尘沙黄。",
      "平生峥嵘志，垂老对家乡。"
    ]
  },
  {
    "id": "adcfe4db22d3803dc4568c9961ae376c",
    "title": "雨中望湘山有怀旧游",
    "authorName": "毛国翰",
    "authorId": "adcfe4db22d3803d29957047f45a1078",
    "dynasty": "清",
    "content": [
      "云气竟朝夕，野色连高树。",
      "雨晦山更深，苍然春欲暮。",
      "斋中眺西岭，郭门向山路。",
      "相望惟白烟，不见前溪路。",
      "忆我昔同袍，周旋惬情素。",
      "中牟政多暇，襄阳忝清顾。",
      "遂果云山约，冥搜豁幽趣。",
      "势殊愿易秉，事往境成故。",
      "滞迹东南久，去帆西北鹜。",
      "崇冈黯天陲，逝水连云注。",
      "长谣对清樽，离心不可度。",
      "何当风日佳，相期展幽步。"
    ]
  },
  {
    "id": "adcfe4db22d3803d238f7a4a580e77fd",
    "title": "积雨过读画龛访雯山丈不遇",
    "authorName": "毛国翰",
    "authorId": "adcfe4db22d3803d29957047f45a1078",
    "dynasty": "清",
    "content": [
      "漏天压城云不破，朱门日午阍者卧。",
      "独来不见穷巷翁，高马达官门外过。",
      "堂上花鸟入烟雾，米囊尘生不得簸。",
      "苍波丈八起东壁，黄独多时空药锉。",
      "近闻开年无酒钱，谈诗说剑常满座。",
      "平生爱画更成癖，客退拈毫当清课。",
      "曼陀叶底闻离披，天女风前倚娿媠。",
      "不知徐黄谁伯仲，欲屈纪良列参佐。",
      "世人但逐流俗口，屏障得之若奇货。",
      "岂识通神静者心，直转乾坤入禅坐。",
      "我有鹅溪旧白绢，安得为写苍石大。",
      "漫天东风吹岳麓，绿浸潇湘不可唾。",
      "满城红紫照老眼，出门不畏春泥涴。",
      "看花久厌逐少年，料得羁怀已无奈。",
      "往者枞阳水一丈，小麦大麦无可磨。",
      "去年闻道渚田肥，大江南北已种播。",
      "江船可归买不得，色难腥膻常忍饿。",
      "榆荚如钱不疗贫，旁人叹息吾独贺。",
      "古来穷途天所吝，独使骅骝历坎坷。",
      "浮云富贵安在哉，贫士声华长不挫。",
      "江东归梦四千里，且要春光相遮逻。",
      "白头行步尚强健，寻春不借矮马䭾。",
      "他日到门看醉颜，一笑高歌我能和。"
    ]
  },
  {
    "id": "adcfe4db22d3803de3f2470bbcb7648e",
    "title": "文衡山万卷书楼图为张晴崖大令作",
    "authorName": "毛国翰",
    "authorId": "adcfe4db22d3803d29957047f45a1078",
    "dynasty": "清",
    "content": [
      "白藤织笈枵腹守，馋眼无缘照蝌蚪。",
      "垂涎胄子对书楼，大笑丹青空复有。",
      "如闻琅简出海雾，不许人间借瓻酒。",
      "楼上荒荒临水天，楼下嶓嶓长槐柳。",
      "三百年来无此作，入幮那识衡山叟。",
      "张公好古不知疲，嵬㞦枯云堆二酉。",
      "帝遣炎官摄秘籍，手掣金鞭雷电走。",
      "尺幅生绡完独存，西华浮空启户牖。",
      "只觉虚无罗检绳，那知胸怀列渊薮。",
      "荟萃况归循吏传，湘间籍甚声名久。",
      "去岁夏旱湖南饥，禾枯往往填陇亩。",
      "贫士有书卖不得，万卷何曾换升斗。",
      "今年春耕种入地，幸集流亡鸠户口。",
      "看君昔日监门图，风迹还推凤楼手。",
      "即今墨绶照昭陵，讲学文翁俱不朽。"
    ]
  },
  {
    "id": "adcfe4db22d3803dfeeddbde6981cf22",
    "title": "鹦鹉洲",
    "authorName": "毛国翰",
    "authorId": "adcfe4db22d3803d29957047f45a1078",
    "dynasty": "清",
    "content": [
      "落帆登芳洲，日暮层阴生。",
      "江流何呜咽，悲风为之鸣。",
      "高才涉未流，胡乃违晦明。",
      "龙蛇与时化，道自尊其生。",
      "绝俗固非尚，安危鉴至精。",
      "孤凤见非时，不与鸷鹗争。",
      "君子道济世，死岂鸿毛轻。",
      "此时管幼安，皂帽辽东行。"
    ]
  },
  {
    "id": "adcfe4db22d3803d877dec5d85b93b45",
    "title": "除夕",
    "authorName": "毛国翰",
    "authorId": "adcfe4db22d3803d29957047f45a1078",
    "dynasty": "清",
    "content": [
      "孤生易成感，所历多艰虞。",
      "况兹倦旅食，荏苒岁复除。",
      "冰雪寒更栗，江城清夜徂。",
      "有生古所嗟，譬若行远途。",
      "途远日渐短，营营何所须。",
      "江汉无回流，日夜鹜东趋。",
      "寒云翳丛薄，兰蕙亦荒芜。",
      "但励贞松操，焉知有菀枯。"
    ]
  },
  {
    "id": "adcfe4db22dd52232bf3e9bdfa2cc230",
    "title": "静海道中",
    "authorName": "王棻",
    "authorId": "adcfe4db22dd52234496bf246be5336d",
    "dynasty": "清",
    "content": [
      "驱车复西下，渡口问双塘。",
      "空野余秋潦，荒城半夕阳。",
      "人烟团白屋，客饭煮黄粱。",
      "前路堪投宿，村醪醉几觞。"
    ]
  },
  {
    "id": "adcfe4db22dd5223e06b69b49cd29c82",
    "title": "秋日书事",
    "authorName": "王棻",
    "authorId": "adcfe4db22dd52234496bf246be5336d",
    "dynasty": "清",
    "content": [
      "几日东君别，莺花事已非。",
      "燕先秋社去，萤背夜镫飞。",
      "落拓安吾拙，疏狂与世违。",
      "柴门对溪水，鸥鸟共忘机。"
    ]
  },
  {
    "id": "adcfe4db22e3f4fd2b7ee51773554984",
    "title": "登瓜洲彤云阁追忆王汉标先生",
    "authorName": "自成",
    "authorId": "adcfe4db22e3f4fdd1457b72d1457b72",
    "dynasty": "清",
    "content": [
      "窗俯大江流，西津入槛流。",
      "山光来蒜岭，树色入瓜洲。",
      "百战人何在，千年阁尚留。",
      "临风怀子晋，应跨鹤来游。"
    ]
  },
  {
    "id": "adcfe4db22e3f4fd00bf4f78bea74ec3",
    "title": "横桥",
    "authorName": "自成",
    "authorId": "adcfe4db22e3f4fdd1457b72d1457b72",
    "dynasty": "清",
    "content": [
      "横桥拂柳丝，春在画图里。",
      "终日送行人，只有桥下水。"
    ]
  },
  {
    "id": "adcfe4db22f29ce814a277da20dd8705",
    "title": "新月",
    "authorName": "庄素磐",
    "authorId": "adcfe4db22f29ce8d1457b72d1457b72",
    "dynasty": "清",
    "content": [
      "帘卷西风小院门，玉阶凉动近黄昏。",
      "蛾眉一曲横天平，疑是嫦娥指爪痕。"
    ]
  },
  {
    "id": "adcfe4db22f45d531b9722dfea5eaea3",
    "title": "八月十六日自怀",
    "authorName": "刘虚静",
    "authorId": "adcfe4db22f45d53d1457b72d1457b72",
    "dynasty": "清",
    "content": [
      "夜静虚堂寂，林深鹤自闲。",
      "风声喧远水，月色冷空山。",
      "独坐长松下，悠然修竹间。",
      "红尘心不恋，瑶岛尚容攀。"
    ]
  },
  {
    "id": "adcfe4db22f7f19f50b63f4ad55186b1",
    "title": "昭君怨",
    "authorName": "石赞清",
    "authorId": "adcfe4db22f7f19fd1e946f468c694de",
    "dynasty": "清",
    "content": [
      "雪重拂庐乾，燕山直北寒。",
      "空弹马上曲，真愧镜中鸾。",
      "古戍烟尘满，边隅粉黛残。",
      "自矜娇艳色，时展画图看。"
    ]
  },
  {
    "id": "adcfe4db22f7f19fcdc1beebcfb6d92b",
    "title": "宦邸书怀",
    "authorName": "石赞清",
    "authorId": "adcfe4db22f7f19fd1e946f468c694de",
    "dynasty": "清",
    "content": [
      "年少初辞阙，沾恩更隐难。",
      "已知成傲吏，不敢耻微官。",
      "劲节凌冬劲，寒枝历岁寒。",
      "抱琴时弄月，流水为谁弹。"
    ]
  },
  {
    "id": "adcfe4db22f7f19fcdc1beebe35449c2",
    "title": "宦邸书怀",
    "authorName": "石赞清",
    "authorId": "adcfe4db22f7f19fd1e946f468c694de",
    "dynasty": "清",
    "content": [
      "性拙偶从宦，时危远效官。",
      "羁游故交少，孤立转迁难。",
      "春兴随花尽，乡愁对酒宽。",
      "朝来明镜里，渐觉鬓凋残。"
    ]
  },
  {
    "id": "adcfe4db22f7f19fa9f7c463a7ad130e",
    "title": "永定河北岸厅署饯别",
    "authorName": "石赞清",
    "authorId": "adcfe4db22f7f19fd1e946f468c694de",
    "dynasty": "清",
    "content": [
      "永定河边一行柳，皮枯缘受风霜久。",
      "岸南岸北来往渡，微官何事劳趋走。",
      "嗟君此别意何如，与君论心握君手。",
      "听唱新翻杨柳枝，珍重分歧一杯酒。"
    ]
  },
  {
    "id": "adcfe4db230b02bcb0a08232b201e6f3",
    "title": "送别陈其年",
    "authorName": "冒褒",
    "authorId": "adcfe4db230b02bcd1457b72d1457b72",
    "dynasty": "清",
    "content": [
      "城角苍凉夜如水，江干北风一千里。故人驾言欲遄征，薄暮呼童具行李。",
      "慷慨握手出城隅，欲别不别歌《骊驹》。酒酣相顾各叹息，仰天熟视西飞乌。",
      "须臾月落孤城堞，茫茫万里江涛叠。挥手河梁归去来，孤帆六幅轻如叶。",
      "吁嗟聚散何太悲，人生自有别离时。去年惜别寒江畔，今年又作送君词。",
      "君归勿复伤迟暮，世人谁爱扬雄赋。铜官山头百草枯，好向霜天猎狐兔。"
    ]
  },
  {
    "id": "adcfe4db2326323c4d2e0267d58f788c",
    "title": "挽元植居士",
    "authorName": "行遍",
    "authorId": "adcfe4db2326323cd1457b72d1457b72",
    "dynasty": "清",
    "content": [
      "知己非难遇，钟期后有谁。",
      "至人元不死，大造总无私。",
      "秋雨竹痕重，凉飔月魄移。",
      "诔词空自发，三哭欲何为。"
    ]
  },
  {
    "id": "adcfe4db2347f87acce8c0bbed39a2cb",
    "title": "舟中至日",
    "authorName": "赵文哲",
    "authorId": "adcfe4db2347f87ad1457b724abe17a1",
    "dynasty": "清",
    "content": [
      "草草流光驻，劳劳远道难。",
      "问人知短至，掩涕话长安。",
      "江暝渔镫乱，城荒戍角残。",
      "谁怜赐辛节，旅食共溪蛮。"
    ]
  },
  {
    "id": "adcfe4db2347f87a130bd976673e9dc4",
    "title": "雨过黔阳县",
    "authorName": "赵文哲",
    "authorId": "adcfe4db2347f87ad1457b724abe17a1",
    "dynasty": "清",
    "content": [
      "不信天真漏，山城雨气衔。",
      "滩雷摇绝壁，瀑雪洒高帆。",
      "地杂黔风陋，溪藏楚邑岩。",
      "龙标犹叹远，去去泪盈衫。"
    ]
  },
  {
    "id": "adcfe4db2347f87a24e56433f38d8548",
    "title": "雨抵白沙驿示述庵",
    "authorName": "赵文哲",
    "authorId": "adcfe4db2347f87ad1457b724abe17a1",
    "dynasty": "清",
    "content": [
      "驿舍千山里，匆匆卸薄装。",
      "雨声移别岫，云气拥虚堂。",
      "冻骨亲炉火，衰颜仗酒浆。",
      "言愁愁转剧，反觉怕连床。"
    ]
  },
  {
    "id": "adcfe4db2347f87a41f3ea63b7cd6896",
    "title": "自汉水放舟南下即事",
    "authorName": "赵文哲",
    "authorId": "adcfe4db2347f87ad1457b724abe17a1",
    "dynasty": "清",
    "content": [
      "袱被同登汉上槎，六年不听橹讴鸦。",
      "容身已喜如居室，入梦浑疑是到家。",
      "斜日趁墟宵唤酒，轻烟压水午鸣茶。",
      "南迁我久忘官样，惭见船头候吏哗。"
    ]
  },
  {
    "id": "adcfe4db2347f87a41f3ea63811f7656",
    "title": "自汉水放舟南下即事",
    "authorName": "赵文哲",
    "authorId": "adcfe4db2347f87ad1457b724abe17a1",
    "dynasty": "清",
    "content": [
      "碧波翠巘一程程，细雨斜风扑面迎。",
      "沙步闲容村牸卧，烟帆低傍渚禽行。",
      "润留砚墨吟初罢，寒勒篝香梦未成。",
      "忽忆吴中十年事，夜船镫火按银筝。"
    ]
  },
  {
    "id": "adcfe4db2347f87a8f39da2eb5f3e4c6",
    "title": "宿栗子冲有怀程鱼门同年",
    "authorName": "赵文哲",
    "authorId": "adcfe4db2347f87ad1457b724abe17a1",
    "dynasty": "清",
    "content": [
      "料理天涯薄病身，一镫初剪影相亲。",
      "忽飘老泪思前事，每到穷途恋故人。",
      "难后家门愁再问，劫余文字敢重论。",
      "荒邮草草交三九，旧约消寒又几巡。"
    ]
  },
  {
    "id": "adcfe4db2347f87aa4a0df58999ad908",
    "title": "归抵腾越",
    "authorName": "赵文哲",
    "authorId": "adcfe4db2347f87ad1457b724abe17a1",
    "dynasty": "清",
    "content": [
      "落叶空庭扑面飞，一镫如豆换征衣。",
      "百三十日岁云暮，万五千人吾曰归。",
      "长吏继庖空仆仆，老兵劝酒转依依。",
      "重衾无限萧闲梦，犹绕江屯铁甲围。"
    ]
  },
  {
    "id": "adcfe4db2347f87a90c9625987e34b23",
    "title": "军中夜起简俭堂",
    "authorName": "赵文哲",
    "authorId": "adcfe4db2347f87ad1457b724abe17a1",
    "dynasty": "清",
    "content": [
      "冻云忽卷乱山层，中夜支筇感不胜。",
      "独倚悲歌刀作响，倦偎病骨被生棱。",
      "林霜暗入三更柝，崖雪晴飘万帐镫。",
      "欲就故人话尊酒，醉来还恐涕沾膺。"
    ]
  },
  {
    "id": "adcfe4db2347f87a7eccc4d00f937800",
    "title": "暮至尤溪",
    "authorName": "赵文哲",
    "authorId": "adcfe4db2347f87ad1457b724abe17a1",
    "dynasty": "清",
    "content": [
      "两崖一线走阴森，班马凌兢有戒心。",
      "雪似冻鸦翻绝壁，石如饥虎攫空林。",
      "横桥入市人声杂，候馆悬镫夜色深。",
      "不用继庖烦长吏，龙溪茗碗豁愁襟。"
    ]
  },
  {
    "id": "adcfe4db2347f87a47a66b6c3c493814",
    "title": "题述庵比部蒲褐山房诗",
    "authorName": "赵文哲",
    "authorId": "adcfe4db2347f87ad1457b724abe17a1",
    "dynasty": "清",
    "content": [
      "茗碗熏炉位置偏，山房绝似小吴船。",
      "砌花种别争春绽，庭树阴交障日圆。",
      "移榻久无残客对，修斋渐与退僧缘。",
      "一团蒲上闲披褐，谁道金闺已十年。"
    ]
  },
  {
    "id": "adcfe4db2347f87a47a66b6c849bf017",
    "title": "题述庵比部蒲褐山房诗",
    "authorName": "赵文哲",
    "authorId": "adcfe4db2347f87ad1457b724abe17a1",
    "dynasty": "清",
    "content": [
      "饭钟粥鼓接名蓝，如海红香寄一庵。",
      "例有高流乐晨夕，判无热客利西南。",
      "檐牙虚籁吟声合，屋角晴岚画意参。",
      "我在长安叨旧雨，闲居风味略能谙。"
    ]
  },
  {
    "id": "adcfe4db2347f87a47a66b6cb8677fa8",
    "title": "题述庵比部蒲褐山房诗",
    "authorName": "赵文哲",
    "authorId": "adcfe4db2347f87ad1457b724abe17a1",
    "dynasty": "清",
    "content": [
      "昔款依稀记弱龄，乌衣门巷锦帆泾。",
      "春潮两桨人初到，夜雨重帘酒乍醒。",
      "香火心情偏澹荡，雪泥踪迹总飘零。",
      "一龛今日安跏稳，折脚铛边说与听。"
    ]
  },
  {
    "id": "adcfe4db2347f87a47a66b6c26fa7ee3",
    "title": "题述庵比部蒲褐山房诗",
    "authorName": "赵文哲",
    "authorId": "adcfe4db2347f87ad1457b724abe17a1",
    "dynasty": "清",
    "content": [
      "到来便当脱朝簪，昼拓湘棂暑不侵。",
      "横阁露枝延鹤梦，填阶风叶压蛩音。",
      "居安僻地除官样，人阅中年长道心。",
      "莫怪句留常永夕，天涯何处托苔芩。"
    ]
  },
  {
    "id": "adcfe4db2347f87a79a231bd97893a64",
    "title": "自泽口循江堤陆行二十余里至田关复登舟即事",
    "authorName": "赵文哲",
    "authorId": "adcfe4db2347f87ad1457b724abe17a1",
    "dynasty": "清",
    "content": [
      "潜江三日住，舍舟忽遵陆。",
      "劳人故草草，安便岂吾欲。",
      "破晓雨初霁，草树霭如沐。",
      "日出烟未散，闻鸡辨茅屋。",
      "肩舆苦欹侧，舆卒杂樵牧。",
      "所欣风土佳，笑语共僮仆。",
      "宛然故乡景，娱此异乡目。"
    ]
  },
  {
    "id": "adcfe4db2347f87a394b591c7630608b",
    "title": "明月岩",
    "authorName": "赵文哲",
    "authorId": "adcfe4db2347f87ad1457b724abe17a1",
    "dynasty": "清",
    "content": [
      "乍脱一滩险，又逢一峰奇。",
      "一峰撑青空，斗绝不可梯。",
      "谁于两厓间，飞桥架虹蜺。",
      "想见修竹林，微径通招提。",
      "钟鱼戛云表，声落山下溪。",
      "溪流与相应，杳然去何之。",
      "借问鸬鹚砦，何处营苗茨。",
      "暂游尚无暇，惭愧津梁疲。"
    ]
  },
  {
    "id": "adcfe4db2347f87af7cf752d20e10caf",
    "title": "大池滩",
    "authorName": "赵文哲",
    "authorId": "adcfe4db2347f87ad1457b724abe17a1",
    "dynasty": "清",
    "content": [
      "小池连大池，蛟龙有重坎。",
      "骑虎势难下，决进岂吾胆。",
      "日落风萧萧，四顾墨云霮。",
      "涛头倒如山，相戒勿轻撼。",
      "四舟一心力，循环互牵揽。",
      "争此命一丝，謼叫声惨惨。",
      "我舟最手发，忽遇石角嵁。",
      "百丈挂急流，舟如断芦飐。",
      "一夫出应募，悬纤踏幽窞。",
      "翻身雪浪中，微见一镫闪。",
      "抉石负而趋，一步犹一险。",
      "前舟见相贺，到岸鼓音紞。",
      "急倾劳酒劳，惊定生百感。",
      "安得百万夫，习流号勇敢。"
    ]
  },
  {
    "id": "adcfe4db2347f87a024bb4a1f74d989d",
    "title": "入大风洞不能穷游怅然有作",
    "authorName": "赵文哲",
    "authorId": "adcfe4db2347f87ad1457b724abe17a1",
    "dynasty": "清",
    "content": [
      "峙苍古洞偶一至，石作天风海涛势。将崩未崩压人顶，扰扰蛟龙塞天地，忽闻春雷殷有声，石屋以外飞泉鸣。",
      "訇然玄关昼不扃，扪苔拄竹衔尾行。半空斜掠蝙蝠翎，扑我炬火如繁星。",
      "寒飙出洞寒有棱，毛发倒竖心骨惊。颇传中藏仙者庭，白日穿漏光珑玲。",
      "左踞白泽右苍精，钟钟鼓鼓觞百灵。别有村墟水盈盈，炊烟袅作溪云青。",
      "唤渡惜少渔舟横，芒鞋踯躅湿沮洳。借问仙源定何处，此中荒怪难久留。",
      "且上危亭看山去。"
    ]
  },
  {
    "id": "adcfe4db2347f87a7606ca7f5d01f145",
    "title": "宿南堤河即事",
    "authorName": "赵文哲",
    "authorId": "adcfe4db2347f87ad1457b724abe17a1",
    "dynasty": "清",
    "content": [
      "白沙碧波抱幽渚，天与征人养疴处。",
      "绿坡障以老枫树，万马中宵自西去。",
      "无烛无月微有星，秋深露浓隔帐零。",
      "溪禽不知有客宿，时傍巾屦行伶俜。",
      "坐久渐复见诸景，对岸云林致幽迥。",
      "苇华无风忽动摇，知是卖盐夜归艇。",
      "炎飙瘴雨十里淹，一夕清境清而恬。",
      "且支水枕百忧外，万一梦到江之南。"
    ]
  },
  {
    "id": "adcfe4db2347f87a74d26294fa40fac4",
    "title": "寓斋即事柬述庵七叠前韵",
    "authorName": "赵文哲",
    "authorId": "adcfe4db2347f87ad1457b724abe17a1",
    "dynasty": "清",
    "content": [
      "圆跏无蒲手无锡，结夏何如僧面壁。",
      "平生但蓄无弦琴，不爱奇声传霹雳。",
      "官斋清绝清似水，一刺不通非有激。",
      "林飔吹鬓凉丝丝，花雾侵衣阴幂幂。",
      "檐端双鹊晓声乾，帘外一鸠午语寂。",
      "苍苔雨后三径封，除却羊求踪孰觅。",
      "人到中年感易生，酒垆岂为邻家笛。",
      "故园昨寄万里书，情话依然共亲戚。",
      "青衫只道泪痕多，战血那知今未涤。",
      "多谢加餐劝我勤，惠州饭许东坡吃。",
      "华胥闻说胜钧天，假道应从醉乡适。",
      "九衢处处有尧樽，酒德谁能使民觌。",
      "比来曹事都不知，拄颊西山秋欲滴。",
      "相将料理苦吟身，缚裤横刀再临敌。"
    ]
  },
  {
    "id": "adcfe4db2347f87a261b8b24a14895c2",
    "title": "同程鱼门舍人曹习庵宋小岩两编修吴白华姚姬传两吉士集王梦楼侍讲斋中分端得观字",
    "authorName": "赵文哲",
    "authorId": "adcfe4db2347f87ad1457b724abe17a1",
    "dynasty": "清",
    "content": [
      "川冰鉴恬鳞，林霰集阳翰。平生岁寒心，出门轸三叹。",
      "彼美惠久要，赏音及残爨。新故交自并，升沉道岂判。",
      "转令感激平，弥觉言笑晏。家酝清且醇，款款陈玉案。",
      "既醉讵忘归，隆思理还乱。日月逝不居，俯仰有殊观。",
      "一诵《鸡鸣》篇，永怀矢申旦。"
    ]
  },
  {
    "id": "adcfe4db2347f87a84bb9bcb2ec1f0f7",
    "title": "汉建武佩剑白玉璏歌",
    "authorName": "赵文哲",
    "authorId": "adcfe4db2347f87ad1457b724abe17a1",
    "dynasty": "清",
    "content": [
      "小敌何怯大敌勇，谨厚者真高帝种。",
      "金刀一折二千年，玉具依然带双孔。",
      "当时投袂兴义旗，平林新市驱天威。",
      "四七之宿尽龙虎，直凭三尺为指挥。",
      "五成陌上燔柴烈，卤簿煌煌此同设。",
      "通神或已逐风涛，入手犹惊琢冰雪。",
      "横理模糊战血存，苔花蚀处秋无痕。",
      "在昔已忘求故剑，半环零落出长门。",
      "摩挲建武年间字，十载军中肯捐弃。",
      "告庙还随玺绶陈，旌功那共乘舆赐。",
      "斩蛇法物劫灰飞，白水重开二百基。",
      "想见诸军衣绣镼，佩来争说汉官仪。"
    ]
  },
  {
    "id": "adcfe4db235799b05e748b65b162c0a0",
    "title": "登华岳南峰极顶七绝",
    "authorName": "牛兆濂",
    "authorId": "adcfe4db235799b0a19acd7d136f9513",
    "dynasty": "清",
    "content": [
      "踏破白云千万重，仰天池上水溶溶。",
      "横空大气排山去，砥柱人间是此峰。"
    ]
  },
  {
    "id": "adcfe4db2367275206f6eb1ab1d0c0b7",
    "title": "花贡驿",
    "authorName": "严烺",
    "authorId": "adcfe4db23672752d1457b72201d7288",
    "dynasty": "清",
    "content": [
      "茅屋乱山下，重关古道中。",
      "雾销岩骨黑，霜老石衣红。",
      "小醉探乡梦，间吟记土风。",
      "夜深寒犬吠，飞雪扑帘栊。"
    ]
  },
  {
    "id": "adcfe4db2367275259163ca5c9fe46d9",
    "title": "重阳前一日访刘春帆潞河节署",
    "authorName": "严烺",
    "authorId": "adcfe4db23672752d1457b72201d7288",
    "dynasty": "清",
    "content": [
      "乘风呼小艇，倚棹过前塘。",
      "之子清标远，蒹葭秋水长。",
      "人烟浮落日，诗思逼重阳。",
      "爱尔披帷处，青藜夜有光。"
    ]
  },
  {
    "id": "adcfe4db23672752c2d3035032814706",
    "title": "冬夜偕陈惇五陈顺之自坝山抵宝洪寺宿萝月庵",
    "authorName": "严烺",
    "authorId": "adcfe4db23672752d1457b72201d7288",
    "dynasty": "清",
    "content": [
      "禅榻聊探梦，僧传不落杯。",
      "山泉浇苦茗，炉火拨寒灰。",
      "萝月无今古，溪云自去来。",
      "只疑星斗近，开户几徘徊。"
    ]
  },
  {
    "id": "adcfe4db2367275248157c120eef0f2b",
    "title": "送春帆之潞河兼呈吴视堂师",
    "authorName": "严烺",
    "authorId": "adcfe4db23672752d1457b72201d7288",
    "dynasty": "清",
    "content": [
      "千家朝旭净江楼，万派涛声起渡头。",
      "迟我乡心瓜蔓水，送君诗兴木兰舟。",
      "三更银汉碧云冷，几夜梧桐凉雨秋。",
      "遥忆陶公樽酒处，蟹香菰美恋通州。"
    ]
  },
  {
    "id": "adcfe4db236727522a7e0d7ac6368067",
    "title": "七夕",
    "authorName": "严烺",
    "authorId": "adcfe4db23672752d1457b72201d7288",
    "dynasty": "清",
    "content": [
      "天上相思不可知，如何今夕是佳期。",
      "双星岂合生惆怅，终古何曾见别离。",
      "银汉正沈为客夜，金钗初坠倚楼时。",
      "烧残红烛愁无那，渐听乌声绕树枝。"
    ]
  },
  {
    "id": "adcfe4db236727523ad4fb692dd410ae",
    "title": "出都",
    "authorName": "严烺",
    "authorId": "adcfe4db23672752d1457b72201d7288",
    "dynasty": "清",
    "content": [
      "风尘销尽旧朱颜，书剑飘然又出关。",
      "四载春光依禁辇，一生清梦在秋山。",
      "高寒近恋琼楼上，鼓吹遥闻泽草间。",
      "此去曼陀应笑我，山人犹是白衣还。"
    ]
  },
  {
    "id": "adcfe4db236727523d029754029b91e5",
    "title": "留别万二芝轩",
    "authorName": "严烺",
    "authorId": "adcfe4db23672752d1457b72201d7288",
    "dynasty": "清",
    "content": [
      "郎官湖上暂停车，樽酒从君万里余。",
      "此去且听衡岳雨，相思莫寄武昌鱼。",
      "烟深橘柚人家远，月落梧桐水驿疏。",
      "回首可怜歌舞地，隔江黄鹤𣺌愁予。"
    ]
  },
  {
    "id": "adcfe4db23672752961a68d8ab7099cb",
    "title": "巴陵舟中望岳阳楼",
    "authorName": "严烺",
    "authorId": "adcfe4db23672752d1457b72201d7288",
    "dynasty": "清",
    "content": [
      "片帆三日到巴陵，风利高楼泊未能。",
      "此地久经迁客去，何年还共酒人登。",
      "眼浮虚白横千里，云卷空青上几层。",
      "欲向洞庭吹短笛，神仙何处恐无应。"
    ]
  },
  {
    "id": "adcfe4db23672752bfe4053fdfab09f1",
    "title": "晚至青溪县",
    "authorName": "严烺",
    "authorId": "adcfe4db23672752d1457b72201d7288",
    "dynasty": "清",
    "content": [
      "林木萧萧风正催，斗城晚景亦佳哉。",
      "鸟衔落日归山去，马踏飞云过水来。",
      "地回渐虞黔道险，天清遥识瘴烟开。",
      "五溪行到源头处，万里关河首重回。"
    ]
  },
  {
    "id": "adcfe4db23672752fde2d2756722d4b3",
    "title": "黔阳道中",
    "authorName": "严烺",
    "authorId": "adcfe4db23672752d1457b72201d7288",
    "dynasty": "清",
    "content": [
      "匹马登山七月寒，晓风吹雨过雕鞍。",
      "十围树自云中出，一线天从瓮里看。",
      "乐岁酒浆含润泽，太平獠猓尽衣冠。",
      "前驱自有当关吏，未觉炎荒道路难。"
    ]
  },
  {
    "id": "adcfe4db236727520230dcd4dd8d65ce",
    "title": "安平县",
    "authorName": "严烺",
    "authorId": "adcfe4db23672752d1457b72201d7288",
    "dynasty": "清",
    "content": [
      "夜郎西上郁崔嵬，复岭连冈秋色开。",
      "雁背黄云穿絮去，马头白雨跳珠来。",
      "入山便觉芦笙韵，归路浑忘画角哀。",
      "指点疏林茅舍好，边城月出且徘徊。"
    ]
  },
  {
    "id": "adcfe4db236727529b8333fa66dc3fbd",
    "title": "寄王侪峤太史",
    "authorName": "严烺",
    "authorId": "adcfe4db23672752d1457b72201d7288",
    "dynasty": "清",
    "content": [
      "高张梦里说相思，别后知君到玉墀。",
      "此去好称牛马走，凭谁敢夺凤凰池。",
      "何缘骨相人多怪，毕竟文章世早知。",
      "羡煞书声最清处，夜深仙月上桐枝。"
    ]
  },
  {
    "id": "adcfe4db23672752274923d55b33845f",
    "title": "彝陵城用欧阳公黄溪渡韵",
    "authorName": "严烺",
    "authorId": "adcfe4db23672752d1457b72201d7288",
    "dynasty": "清",
    "content": [
      "猿啼三峡巴江水，日夕灵潮往复回。",
      "蜀道如天犹可上，秦灰历劫未须哀。",
      "黄陵有客探山胜，绛雪何人共酒杯。",
      "望望金沙家万里，翻怜予自发源来。"
    ]
  },
  {
    "id": "adcfe4db2367275230aa483a2cb5b967",
    "title": "九日邀同人小集陶然亭",
    "authorName": "严烺",
    "authorId": "adcfe4db23672752d1457b72201d7288",
    "dynasty": "清",
    "content": [
      "有约寻诗一骑催，新晴天气绝尘埃。",
      "疏花自向风中乱，冷节偏宜雨后来。",
      "野水苍葭明鹜鹭，夕阳衰草上楼台。",
      "诸公鼎鼎年华盛，更劝茱萸酒一杯。"
    ]
  },
  {
    "id": "adcfe4db2367275249c4ef298a1132f6",
    "title": "徐州重修放鹤亭落成",
    "authorName": "严烺",
    "authorId": "adcfe4db23672752d1457b72201d7288",
    "dynasty": "清",
    "content": [
      "放鹤山亭亦偶然，只凭一记事流传。",
      "隐居乐可轻南面，玉局才原比谪仙。",
      "胜迹鼎新经几度，胎禽羽化近千年。",
      "重来载酒成高会，把盏先教酹古贤。"
    ]
  },
  {
    "id": "adcfe4db23672752b27155bdb60ec350",
    "title": "信阳道中呈初颐园光禄",
    "authorName": "严烺",
    "authorId": "adcfe4db23672752d1457b72201d7288",
    "dynasty": "清",
    "content": [
      "朝傍青山行，暮傍青山宿。青山三百重，处处结茅屋。",
      "茅屋高低倚涧泉，竹阴深处落秋烟。山灵镇日作云雨，欲雨不雨空青莲。",
      "青莲花在峰顶上，雾鬓云鬟齐相向。老猿啼树苍隼飞，木叶纷纷尽飘扬。",
      "一山中间一重溪，山形曲曲水澌澌。使君车驰如风雨，追君直过夕阳西。",
      "候吏冬冬击鼍鼓，日边双节自飞舞。輶轩到处万人观，题诗特为纪风土。",
      "我生三十好说山，家住昆明大华间。丹嶂久别不归去，逢山便觉开心颜。",
      "心颜开兮在行路，万壑千岩为君赋。昔年曾食武昌鱼，今日重指汉阳树。",
      "云树深深客思浮，汉阳城下大江流。大江万里流不尽，日日看山江上楼。"
    ]
  },
  {
    "id": "adcfe4db23672752add5a0fda4634f20",
    "title": "施南",
    "authorName": "严烺",
    "authorId": "adcfe4db23672752d1457b72201d7288",
    "dynasty": "清",
    "content": [
      "青霄缥缈青峰顶，绝磴悬梯步云冷。",
      "畏路偏惊岁月心，参天乱落楩楠影。",
      "此地传闻古夜郎，夔州西上是华阳。",
      "可怜绕郭青江水，问月无人倚大荒。"
    ]
  },
  {
    "id": "adcfe4db236906ce9313050160f5c926",
    "title": "新疆纪事",
    "authorName": "刘炳青",
    "authorId": "adcfe4db236906ced1457b72d1457b72",
    "dynasty": "清",
    "content": [
      "边城沙漠废耕耘，三月春归草未薰。",
      "寒气裂肌凝冻雪，怪风卷物入层云。",
      "羽摧汉节羝难乳，声乱胡笳马失群。",
      "会见甘泉闻报捷，凌烟首绘霍将军。"
    ]
  },
  {
    "id": "adcfe4db236906ce9313050168f3a83c",
    "title": "新疆纪事",
    "authorName": "刘炳青",
    "authorId": "adcfe4db236906ced1457b72d1457b72",
    "dynasty": "清",
    "content": [
      "拼死沙场革裹尸，从军万里滞归期。",
      "春风杨柳关西路，秋月琵琶塞上诗。",
      "刁斗夜惊胡骑走，鼓鼙声动楚歌悲。",
      "可怜绝域乡音渺，纵博封侯奈别离。"
    ]
  },
  {
    "id": "adcfe4db236b3d600bcd44186d862963",
    "title": "过钓台",
    "authorName": "王之敬",
    "authorId": "adcfe4db236b3d60d1457b72d1457b72",
    "dynasty": "清",
    "content": [
      "铜雀高飞汉业沉，云台荒址杳难寻。",
      "争如片石横烟水，尚见清风亘古今。",
      "鱼钓乍收新月落，羊裘未解白云深。",
      "低徊想像春山暮，漠漠松花满袖襟。"
    ]
  },
  {
    "id": "adcfe4db236b3d6045858da1b0855700",
    "title": "山栖",
    "authorName": "王之敬",
    "authorId": "adcfe4db236b3d60d1457b72d1457b72",
    "dynasty": "清",
    "content": [
      "松竹径从幽壑转，茅茨门向乱山开。",
      "时闻好鸟林间语，更有鸣泉槛外来。"
    ]
  },
  {
    "id": "adcfe4db236b3d6045858da148d3149d",
    "title": "山栖",
    "authorName": "王之敬",
    "authorId": "adcfe4db236b3d60d1457b72d1457b72",
    "dynasty": "清",
    "content": [
      "万仞巉岩插碧峰，当轩云树碧丛丛。",
      "夕阳西下湖光白，一棹歌声钓晚风。"
    ]
  },
  {
    "id": "adcfe4db236b3d6045858da19d1929d2",
    "title": "山栖",
    "authorName": "王之敬",
    "authorId": "adcfe4db236b3d60d1457b72d1457b72",
    "dynasty": "清",
    "content": [
      "秋容如沐淡襟怀，野老相逢笑口开。",
      "遥指夕阳红映处，碧山楼阁似蓬莱。"
    ]
  }
]