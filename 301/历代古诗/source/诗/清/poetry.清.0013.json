[
  {
    "id": "adcfe4db3f0050bf6fea85684434e7cf",
    "title": "和留仙女史集句",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "芙蓉巷里木犀门，霞佩香风缟袂温。",
      "何事欲攀尘外契，也容河鼓过天孙。"
    ]
  },
  {
    "id": "adcfe4db3f0050bf55c7d38f61c3eb4a",
    "title": "秋柳",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "荏苒轻盈不自持，东门曾斗舞腰肢。",
      "那堪摇落秋江上，正是芙蓉得意时。"
    ]
  },
  {
    "id": "adcfe4db3f0050bfad0a3b6cd151f600",
    "title": "周公瑾",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "赤壁矶头战舰烧，军声百万付寒潮。",
      "谁知顾曲风流客，伯业东南启六朝。"
    ]
  },
  {
    "id": "adcfe4db3f0050bf4d70bda3fedf6431",
    "title": "汉武帝",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "天马西来自大宛，极东郡县及真番。",
      "版图拓到要荒外，消得山呼万岁尊。"
    ]
  },
  {
    "id": "adcfe4db3f0050bf4d70bda3209ca91d",
    "title": "汉武帝",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "临朝尽绌百家言，独表崇儒雅意存。",
      "对策春秋居第一，菑川牧豕相公孙。"
    ]
  },
  {
    "id": "adcfe4db3f0050bf4d70bda3b2aff406",
    "title": "汉武帝",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "上书献赋满金门，争及官家藻思繁。",
      "汾水秋风传绝唱，依稀楚客咏兰荪。"
    ]
  },
  {
    "id": "adcfe4db3f0050bffc8204e6d3e61f79",
    "title": "孔融",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "独立朝端不屈挠，曹瞒侧目避讥嘲。",
      "暂时延得金刀祚，终见遗孤泣破巢。"
    ]
  },
  {
    "id": "adcfe4db3f0050bf9b1dab904a520865",
    "title": "偶从报上见云从寄赠诗，次韵答之",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "烟波浩淼道途修，久矣华胥托梦游。",
      "漫笑院门持钵去，新亭何处哭神州！"
    ]
  },
  {
    "id": "adcfe4db3f0050bfb69e2af5b191930f",
    "title": "冬笋",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "孝子精诚草木知，霜林忽见笋离离。",
      "临风暗咒休成竹，正是高堂进膳时。"
    ]
  },
  {
    "id": "adcfe4db3f0050bf0e30f48dc3400461",
    "title": "观穫稻",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "打稻家家趁早冬，寒郊游眺一携筇。",
      "村童拾穗归来晚，笑指斜阳挂远峰。"
    ]
  },
  {
    "id": "adcfe4db3f0050bf0e30f48d87eb391c",
    "title": "观穫稻",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "篝车声起又初冬，山下人家半业农。",
      "闲踏前村红叶去，寻他田叟话丰凶。"
    ]
  },
  {
    "id": "adcfe4db3f0050bf50028148fb52b210",
    "title": "买花",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "一生花里蝶翩翩，愿得群芳在眼前。",
      "旧梦扬州犹未觉，甘心十万解腰缠。"
    ]
  },
  {
    "id": "adcfe4db3f0050bf4cb0cbb7b77fa277",
    "title": "蜀后主",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "平襄疏远奉车升，钟邓西来隙可乘。",
      "汉火伤心从此灭，改元空自号炎兴。"
    ]
  },
  {
    "id": "adcfe4db3f0050bf8c260e1b0e2e4a02",
    "title": "学书",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "敛得粗心细若丝，晴窗砥墨麝香吹。",
      "近来爱仿簪花格，亲录金荃集内词。"
    ]
  },
  {
    "id": "adcfe4db3f0050bf8c260e1bc71821e6",
    "title": "学书",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "合势分锋要适宜，眠时画腹尚沉思。",
      "只愁秃笔埋成冢，终逊闺中卫茂猗。"
    ]
  },
  {
    "id": "adcfe4db3f0050bf8c260e1b3c7cc30a",
    "title": "学书",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "花映纱窗白日迟，纸光玉版砚红丝。",
      "墨猪笔虎关名誉，珍重濡毫欲写时。"
    ]
  },
  {
    "id": "adcfe4db3f0050bf8c260e1b47947d09",
    "title": "学书",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "信笔涂鸦识者嗤，何须伏案苦无师。",
      "笼鹅去换羲之帖，驻马来观索靖碑。"
    ]
  },
  {
    "id": "adcfe4db3f0050bf8c260e1bbc39e831",
    "title": "学书",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "书苑千秋笔数枝，真行草隶各争奇。",
      "成名恐落钟王后，远仿周秦以上碑。"
    ]
  },
  {
    "id": "adcfe4db3f0050bf8c260e1bbb53ff7f",
    "title": "学书",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "姜芽敛手人非拙，珠玉挥毫我太痴。",
      "便恐求书穿户限，何须远过永禅师。"
    ]
  },
  {
    "id": "adcfe4db3f0050bfd7b043eb45150686",
    "title": "阿片",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "一炬珠江竟不然，纷纷贾舶下西天。",
      "睡狮二百馀年睡，何日烟霞痼疾捐。"
    ]
  },
  {
    "id": "adcfe4db3f0050bf2101ccf4f051750e",
    "title": "袁世凯",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "又向燕都见子之，欺人寡妇与孤儿。",
      "只今秦患方西起，未是奸雄高卧时。"
    ]
  },
  {
    "id": "adcfe4db3f0050bf2101ccf4a75fdf73",
    "title": "袁世凯",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "优诏东山起视师，负恩倒把太阿持。",
      "禅台筑罢尧城筑，千古纲常扫地时。"
    ]
  },
  {
    "id": "adcfe4db3f0050bf505cd698d6f3919d",
    "title": "山行",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "万树松杉倚碧山，更无人处鸟间关。",
      "不知身与诸天近，俯视邱陵总等闲。"
    ]
  },
  {
    "id": "adcfe4db3f0050bf48086a167142ad14",
    "title": "孙逸仙",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "早重民权唱自由，黄袍加体视如疣。",
      "漫将拿破仑相比，专制终为法国忧。"
    ]
  },
  {
    "id": "adcfe4db3f0050bf48086a16b2734d78",
    "title": "孙逸仙",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "共和新国耀寰球，名冠中华四百州。",
      "才学征诛还揖让，亦为尧舜亦商周。"
    ]
  },
  {
    "id": "adcfe4db3f0050bf48086a16dd2941b8",
    "title": "孙逸仙",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "新君丹穴不须求，一舸迎归自美洲。",
      "扫尽五千年帝政，伫看黄种出人头。"
    ]
  },
  {
    "id": "adcfe4db3f0050bf011c92d328104f78",
    "title": "暑雨",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "飒飒声来菡萏池，小楼连日苦催诗。",
      "炎埃扫尽嫌泥泞，好事难兼在一时。"
    ]
  },
  {
    "id": "adcfe4db3f0050bff70e6e79a2af9e7d",
    "title": "夏木",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "绿森森处乱蝉多，忍遣樵夫用斧柯。",
      "无限道旁人病暍，帡幪一失欲如何。"
    ]
  },
  {
    "id": "adcfe4db3f0050bf757a48abf89a6704",
    "title": "笨港进香词",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "几度人间易市朝，朝天宫殿尚苕峣。",
      "果然玉女神通大，长共开山社不祧。"
    ]
  },
  {
    "id": "adcfe4db3f0050bf757a48ab82c39a99",
    "title": "笨港进香词",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "金宇红旗绣进香，落花风里寿筵张。",
      "璇宫不见灵来去，惟见天魔舞一场。"
    ]
  },
  {
    "id": "adcfe4db3f0050bf3c7362c724acce3b",
    "title": "墨莲",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "沦落红颜黑劫中，当时恨不嫁东风。",
      "无端竟避淤泥染，争笑濂溪论未公。"
    ]
  },
  {
    "id": "adcfe4db3f0050bf3c1012764fd37904",
    "title": "旧历日",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "灾祥占候事原痴，况复陈编六甲推。",
      "留与儿孙知汉腊，兔园册子任人嗤。"
    ]
  },
  {
    "id": "adcfe4db3f0050bf3c1012763e4a233e",
    "title": "旧历日",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "不分匆匆正朔移，案头旧历忍重披。",
      "分明一卷陶潜集，甲子前朝纪义熙。"
    ]
  },
  {
    "id": "adcfe4db3f0050bff529361298f4fb38",
    "title": "泥",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "滑滑春郊好鸟鸣，陶家埏埴器初成。",
      "郑泉一语真堪笑，贮酒为壶祝后生。"
    ]
  },
  {
    "id": "adcfe4db3f0050bf55e92ed22f7f799a",
    "title": "和仲衡留别园亭花木",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "蕉心雨展三分碧，柳眼春开一缝青。",
      "何用园官亲看管，花间小犬系金铃。"
    ]
  },
  {
    "id": "adcfe4db3f0050bf7ceacc0246e951b0",
    "title": "老鹤",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "独守梅花过暮年，嶙峋风骨瘦犹坚。",
      "素衣只恐缁尘化，清浅蓬莱忆众仙。"
    ]
  },
  {
    "id": "adcfe4db3f0050bff29dfe81b0da07da",
    "title": "聚星楼观海",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "无数归帆趁晚潮，渔歌起处海门遥。",
      "鲻鱼秋尽将分子，更约楼头酒一瓢。"
    ]
  },
  {
    "id": "adcfe4db3f0050bff29dfe8109543ffd",
    "title": "聚星楼观海",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "拍天波浪卷前朝，古迹空传利济桥。",
      "欲问福公泊船处，水花风叶暮潇潇。"
    ]
  },
  {
    "id": "adcfe4db3f0050bf9b6fa4156c956a60",
    "title": "过涂城故址",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "秋草萋萋废垒平，廿年前是伏波营。",
      "古榕树下闲扪虱，旧事能谈有老兵。"
    ]
  },
  {
    "id": "adcfe4db3f0050bf9b6fa4159591d3f3",
    "title": "过涂城故址",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "太息沧桑久变更，颓垣谁识汉家营？",
      "海疆今但须游徼，儿戏还嗤灞上兵。"
    ]
  },
  {
    "id": "adcfe4db3f0050bf9b6fa4157256c64d",
    "title": "过涂城故址",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "戈船下濑此屯兵，锁甲沈枪一代荣。",
      "古树夕阳鸦阵合，更无人记亚夫营。"
    ]
  },
  {
    "id": "adcfe4db3f0050bf4e68c36b45a42f68",
    "title": "戏赠柳田君钓鱼二首",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "晓出垂纶汴水涯，溪清石瘦见鱼虾。",
      "入城午饭妻儿待，归趁田翁薄笨车。"
    ]
  },
  {
    "id": "adcfe4db3f0050bf4e68c36b8780abf0",
    "title": "戏赠柳田君钓鱼二首",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "七日才逢一放衙，钓鱼沽酒好归家。",
      "临溪已近孤山宅，恨不打门来吃茶。"
    ]
  },
  {
    "id": "adcfe4db3f0050bfa101f845d18c3419",
    "title": "题故郎中叔莱园梅树",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "水边竹外影横斜，春入孤山处士家。",
      "肠断夜台无驿使，凭谁为寄一枝花。"
    ]
  },
  {
    "id": "adcfe4db3f0050bf18897671a67eb972",
    "title": "奉赠维新元老板垣伯爵阁下",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "妖雾千年翳紫微，手扶皇极日重辉。",
      "断鳌鍊石功成后，两袖清风林下归。"
    ]
  },
  {
    "id": "adcfe4db3f0050bf18897671db6e2824",
    "title": "奉赠维新元老板垣伯爵阁下",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "黄扉一到即抽身，回首青云满后尘。",
      "却向人间作生佛，德星照处物皆春。"
    ]
  },
  {
    "id": "adcfe4db3f0050bf1889767126e348b6",
    "title": "奉赠维新元老板垣伯爵阁下",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "神州政治局新翻，汗血功名历史存。",
      "今日明堂参末议，后生饮水合思源。"
    ]
  },
  {
    "id": "adcfe4db3f0050bf18897671365e8dc5",
    "title": "奉赠维新元老板垣伯爵阁下",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "百八钟声警睡乡，遥遥彼岸待慈航。",
      "墨家兼爱无差等，肯使恩波阻一方？"
    ]
  },
  {
    "id": "adcfe4db3f0050bf42b4766b9f24ecbb",
    "title": "飞行机",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "蜻蜓四翼乍凌空，列子泠然善御风。",
      "巨炮可从天外落，宋城何待木鸢攻。"
    ]
  },
  {
    "id": "adcfe4db3f0050bfbac9e95431605219",
    "title": "画蟹",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "锦石堆沙破簖凉，芦花几笔澹秋光。",
      "画屏坐对江南景，欲发樽前吏部狂。"
    ]
  },
  {
    "id": "adcfe4db3f0050bfbac9e95496e43430",
    "title": "画蟹",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "枫林斜日落鱼庄，不见黄头采捕郎。",
      "记得双螯好风味，春申江畔过重阳。"
    ]
  },
  {
    "id": "adcfe4db3f0050bf97a3269c150fb785",
    "title": "星郎先生挽词",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "曾下元方拜，余先识阿群。",
      "辖投怀畅饮，扫榻忆论文。",
      "谊以忘年写，情缘世好殷。",
      "佯狂偏爱我，老病却忧君。",
      "一别经芳岁，相思隔暮云。",
      "素书犹问候，凶讯忽惊闻。",
      "太息仪型远，谁知著作勤。",
      "词章吾友绍，德行里人尊。",
      "印岫舒霞绮，房溪漾縠纹。",
      "回瞻游宴处，长怆死生分。",
      "礼欠灵软送，神驰宿草坟。",
      "写哀诗满幅，寄侑纸钱焚。"
    ]
  },
  {
    "id": "adcfe4db3f0050bf0f382def747ef90c",
    "title": "开元寺双塔歌",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "娲皇补天遗石在，神官鞭驱置东海。异僧手持鬼斧来，斫成双塔碧崔嵬。",
      "东塔八角摩苍穹，西塔五层齐华、嵩。天擎得此两巨柱，触倒不复愁共工。",
      "绝技通神神呵护，露盘白日罩烟雾。赵颠、朱蹶八百年，对峙苍苍尚如故。",
      "我游开元惊创见，两两塔尖金碧眩。人间若有青云梯，从此乘风登月殿。"
    ]
  },
  {
    "id": "adcfe4db3f0050bff860fc010af42dd0",
    "title": "清源山",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "名山近在城东道，隔年游兴今朝果。",
      "不乘肩舆不跨马，病馀一试腰脚好。",
      "山花含笑谷鸟啼，引人步步登天梯。",
      "不知置身高几许，渐觉对面紫帽低。",
      "半山亭子一回首，俯视孤城大于斗。",
      "城中双塔笔露尖，城下长江一线走。",
      "更行更高喜欲狂，眼底直欲穷蛮荒。",
      "越王一去二千载，当年驻马知何方？",
      "却寻裴公尸解处，烟霞古洞黄冠住。",
      "炉香飘出石门来，时有游人占梦去。",
      "神仙有无我不知，榕根小憩亦支颐。",
      "一杯山茶解我渴，使我两腋清风吹。",
      "更登绝顶望沧海，云涛浩渺家何在？",
      "乘风我欲便东归，惆怅故乡人事改。",
      "搔首峰头泪满巾，何时海底更扬尘？",
      "朗吟飞下千峰去，故国江山愁杀人。"
    ]
  },
  {
    "id": "adcfe4db3f0050bf83a8f176a2bcbcf6",
    "title": "久雨",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "掣电引雷车，阴霾蔽天宇。怨杀李花风，吹来榆荚雨。",
      "霢霂近五旬，太阳难数睹。檐端瀑布悬，阶上水苔聚。",
      "灶灌生蛙虾，栗烂化飞蛊。流潦哀旅人，隙漏怜蓬户。",
      "阴阳失调和，致此淫霖苦。燮理今属谁？莫让伊、周辅。"
    ]
  },
  {
    "id": "adcfe4db3f0050bf50c71a65add14f1e",
    "title": "五日登清源山望海，醉后作",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "去年登山近重九，今朝登山属端阳。流光冉冉何太速？前度木叶今青苍。",
      "青苍满径径屈曲，盘空高陟恣遥瞩。南风吹上蜕岩颠，俯视沧溟如一粟。",
      "沧溟尽处是吾家，当日龙舟斗水涯。邻曲馈来九子粽，闺房绣出五时花。",
      "瀛洲盛事分明在，谁料桑田变沧海。蓬根流落客怀悲，梓里凄凉风俗改。",
      "凭高东望思无穷，回首西山落日红。座上非无佳客在，眼前休放酒杯空！",
      "酒樽入手万虑绝，诸蛮山水樽前列。坐爱风光胜故乡，何辞酩酊酬佳节。",
      "玉壶酒尽动归心，下山大笑发狂吟。吟声飘荡入云际，化作诸天鸾鹤音。"
    ]
  },
  {
    "id": "adcfe4db3f0050bf36f17a3a67150079",
    "title": "游仙诗二首",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "天风吹云车，直上九万里。当头阊阖开，来往古仙子。",
      "麻姑骖鸾行，白发垂两耳。知阅几沧桑？朱颜非昔比。",
      "仙家日月长，衰老亦如此。却笑下界人，采药求不死。",
      "天路逢安期，邀余浮绿蚁。大醉踏月归，托宿瑶池里。"
    ]
  },
  {
    "id": "adcfe4db3f0050bf36f17a3a3d0cc1d6",
    "title": "游仙诗二首",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "瑶池非人世，户牖生云霞。",
      "中有两玉女，颜色如桃花。",
      "赠我一丸药，五色有光华。",
      "饵药脱尘网，纵情在幽遐。",
      "朝登阆风顶，暮至云娥家。",
      "赤足踏天门，只手回日车。",
      "俯望八纮内，蛮触纷喧哗。",
      "长啸吸沆瀣，要使寿无涯。"
    ]
  },
  {
    "id": "adcfe4db3f0050bfca06f1dccaa77919",
    "title": "戏作醉中哭笑歌",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "哭莫哀于嗣宗，笑莫善于士龙。千秋哭笑推二公，我窃其技逃酒中。",
      "酒中世界无纤尘，苍天为室地为茵。日月为煊烛，云霞为衣巾。",
      "风伯吹我垢，雨师沐我身，昆仑玄圃栖我神。浑浑噩噩，厥境幽独，俯视人寰，可笑可哭。",
      "佩锵锵，冠峨贩。筋骨束，性真磨。修饰边幅，顾影自豪。",
      "拜跪俯仰，有如桔槔。黄标紫标，一心贪恋。狗苟蝇营，至死不变。",
      "名利如钓，痴人入钓。察其情形，可发一笑！富家大贾，玉楼金屋。",
      "婢仆厌文绣，犬马厌梁肉。谁怜饥寒人？枕藉死山谷。",
      "厝大积薪，人谓不然。大声疾呼，反怒其颠。古风变改，世事危殆。",
      "悲天而悯人，一哭动山海。一哭哭不已，一笑笑不止。",
      "哭声与笑声，喧聒旁人耳。旁人耳聒旁人嗤，我聒旁人我不知。",
      "曹腾又入酒中地，不使旁人知我哭笑意。"
    ]
  },
  {
    "id": "adcfe4db3f0050bfddec3b2e23cf9cce",
    "title": "八月十四夕作",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "树头饥鸟啼吓客，夜半开门黄叶积。",
      "庭花欲断不断香，江月将圆未圆夕。",
      "风撼边城沉鼓鼙，露零别院响刀尺。",
      "有家不归今二秋，我心安得顽如石！"
    ]
  },
  {
    "id": "adcfe4db3f0050bf5103d835f5161790",
    "title": "下里歌",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "嗟馀避乱萍踪浮，愤时怀里兼悲秋。欲凭佳境破旅愁，出郭遂作下里游。",
      "下里里中风景幽，五步十步一阁楼。粉墙画栋丹青稠，窗网绿罗帘如钓。",
      "象床角枕纱帏帱，中有无数鸾凤俦。玉作容颜星作眸，裙衣纤纤新笋抽。",
      "欲出朱门不自由，门前江水西北流。浪人万里无归舟，池鱼塞雁两悠悠。",
      "愁泪滴在鸳鸯裯，良宵宴客召倡优。丝管排闷声啁啾，华堂张灯罗珍羞。",
      "鹦鹉螺杯牙酒筹，纷白黛绿递劝酬。倾壶倒榼情绸缪，此时乐可轻王侯。",
      "顾盻何止消百忧，来日苦短去日遒。人生欢娱在黑头，吁嗟是乡足温柔。",
      "托身白云将安求，斯须山月腾玉球。树影落地风萧{風穸}，风流薮泽不可留。",
      "城门未锁早归休，毋使霜露沾衣裘。"
    ]
  },
  {
    "id": "adcfe4db3f0050bf21c7ced5b44228b7",
    "title": "客中述怀二首",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "李白千金裘，杜甫三百钱。",
      "无论奢与俭，能醉即为贤。",
      "小子不自量，窃亦慕酒仙。",
      "常邀同心子，买醉官舍边。",
      "欢呼震四壁，百壶飞蝉联。",
      "有时醉红裙，丝管喧绮筵。",
      "东街西街人，谁不谓我颠。",
      "我颠我自咎，我颠我自怜。",
      "有家不归去，作客年复年。"
    ]
  },
  {
    "id": "adcfe4db3f0050bf21c7ced522dd1944",
    "title": "客中述怀二首",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "城东有老僧，怜我厌兵革。",
      "投诗说六如，劝作空门客。",
      "我感老僧心，未忍弃巾帻。",
      "往往访兰若，谈禅忘日夕。",
      "路熟不厌行，事惯遂成癖。",
      "啖饭饱伊蒲，听经伴顽石。",
      "渐觉俗念灰，何但乡愁释！",
      "会心在不遥，木樨香处索。"
    ]
  },
  {
    "id": "adcfe4db3f0050bf574bae6566c4ece2",
    "title": "自獭江东渡，寄家兄荫堂",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "书剑飘零逐转蓬，闽南三度荔枝红。",
      "千金散尽貂裘敝，一笑归帆挂海风。",
      "海风浩浩海天暮，击汰扬舲从此渡。",
      "渔郎有意住仙源，桃源暗认重来路。"
    ]
  },
  {
    "id": "adcfe4db3f0050bfce5fe7dc0752ba6f",
    "title": "归故居三首",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "劳劳走风尘，一身为形役。",
      "飞蓬寻本根，暂返山中宅。",
      "叹息陵谷迁，人事亦变易。",
      "交情一雀罗，世味两鸡肋。"
    ]
  },
  {
    "id": "adcfe4db3f0050bfce5fe7dcf570595a",
    "title": "归故居三首",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "我居楠木堂，堂后旧栽竹。",
      "去时如人长，归来长过屋。",
      "苍翠扑人衣，依依娱醉目。",
      "爱之抱瓮浇，何暇嗔懒仆。"
    ]
  },
  {
    "id": "adcfe4db3f0050bfce5fe7dc75b6c4c5",
    "title": "归故居三首",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "枯荷聚秋声，西风来何骤。",
      "回归曾几时，月圆惊已又。",
      "抚事多慨伤，泪落满衣袖。",
      "为人驱烦忧，有味是醇酎。"
    ]
  },
  {
    "id": "adcfe4db3f0050bf35cab22825424ed6",
    "title": "杂诗",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "犬吠出深巷，鸡鸣上树木。",
      "月黑四无人，胡尘眯人目。",
      "顷者五诸侯，兵败于函谷。",
      "苏君无相权，赂秦地遂蹙。",
      "遗民念旧主，千家齐夜哭。",
      "男儿重意气，大雠须报复。",
      "专诸善烹鱼，要离能击筑。",
      "嬴政非王僚，成败恐难卜。",
      "子房游下邳，白龙改鱼服。",
      "桥边受异书，人前不敢读。",
      "于留遇真龙，运筹得秦鹿。",
      "英雄灭虎狼，万姓受其福。",
      "当其未遇时，亡命亦雌伏。",
      "古来非常人，厄穷天使独。"
    ]
  },
  {
    "id": "adcfe4db3f0050bf415ff553c789a1b1",
    "title": "观园中花木杂咏七首",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "离家才三年，故园遂将芜。",
      "拨草寻花径，荒葛罥我途。",
      "可怜杨柳树，啼杀旧时乌。"
    ]
  },
  {
    "id": "adcfe4db3f0050bf415ff553f72bf6de",
    "title": "观园中花木杂咏七首",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "门前三青榕，幽人去时种。",
      "幸不遭斧斤，枝干遂疏纵。",
      "殷勤展好阴，视汝为帡幪。"
    ]
  },
  {
    "id": "adcfe4db3f0050bf415ff5533696ff6c",
    "title": "观园中花木杂咏七首",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "可怜夹竹桃，深红间浅绿。",
      "水边篱落间，飘飘绝拘束。",
      "此君入仙源，风韵自然足。"
    ]
  },
  {
    "id": "adcfe4db3f0050bf415ff553008f7578",
    "title": "观园中花木杂咏七首",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "我行临方池，方池多泥滓。",
      "草盛水又深，群鱼性所喜。",
      "埋没芙蓉花，西风与扶起。"
    ]
  },
  {
    "id": "adcfe4db3f0050bf415ff553344785a8",
    "title": "观园中花木杂咏七首",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "伯也好栽兰，栽兰盈九畹。",
      "开时君不来，荏苒岁将晚。",
      "蝴蝶尔何为，穿花长往返。"
    ]
  },
  {
    "id": "adcfe4db3f0050bf415ff55328385079",
    "title": "观园中花木杂咏七首",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "薄言采桂花，终朝不盈掬。采之欲遗谁？所思在空谷。",
      "空谷无佳人，但见樵与牧。"
    ]
  },
  {
    "id": "adcfe4db3f0050bf415ff5530a58c8cc",
    "title": "观园中花木杂咏七首",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "初秋菊未花，叶亦不任摘。",
      "莫信爱花心，柔枝都爱惜。",
      "尽日东篱边，庶几遇彭泽。"
    ]
  },
  {
    "id": "adcfe4db3f0050bf9317579727c44caa",
    "title": "咏史五首",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "三晋本一家，龙战无时闲。",
      "秦人待其敝，拱手收河山。",
      "鹬蚌相持久，渔翁得意还。",
      "不知蜗角上，何用分触蛮！"
    ]
  },
  {
    "id": "adcfe4db3f0050bf931757979fc96552",
    "title": "咏史五首",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "下床卧许汜，上床卧陈登。",
      "求田复问舍，咄咄何足称。",
      "燕雀不知鹄，莺鸠翻笑鹏。",
      "世事久反覆，俗论讵堪凭。"
    ]
  },
  {
    "id": "adcfe4db3f0050bf931757977ec86309",
    "title": "咏史五首",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "下邳圯上人，广柳车中客。",
      "进履久埋名，卖饼深藏迹。",
      "两贤岂不伟，屈身为贱役。",
      "天心何悠悠，英雄例屯厄。"
    ]
  },
  {
    "id": "adcfe4db3f0050bf931757970c9100a6",
    "title": "咏史五首",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "楚有无双士，重瞳不相识。",
      "一朝走归汉，天子推衣食。",
      "龙性本难驯，骏马岂受勒？",
      "君看架上鹰，亦有凌风翼。"
    ]
  },
  {
    "id": "adcfe4db3f0050bf9317579726773b00",
    "title": "咏史五首",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "燋兔追阳乌，催人成老朽。",
      "黄金高南山，买得青春否？",
      "生前贵适意，身后复何有？",
      "达哉张季鹰，开怀向杯酒。"
    ]
  },
  {
    "id": "adcfe4db3f0050bfd3f0b0f4df32c8c3",
    "title": "出门即事",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "出门多路歧，天荆连地棘。",
      "群山当眼前，俱含憔悴色。",
      "万树无鸟飞，深藏避弹弋。",
      "兽蹄交康衢，前去恐不测。",
      "回车凛然归，羲光渐西昃。",
      "萧萧风吹衣，取道花林北。"
    ]
  },
  {
    "id": "adcfe4db3f0050bf5f692eccea4dd2f2",
    "title": "将往晋江，先有此作",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "蹩躠登高山，失身落泥滓。",
      "豺虎游道旁，耽耽向人视。",
      "却行归故居，已非旧邑里。",
      "昔日桑麻田，强半成海水。",
      "无数蛟与蜺，率族来踞此。",
      "眼看平地上，浩荡风波起。",
      "我欲施钓纶，惜哉无钓饵。",
      "谁能逐狂澜，走入鱼腹死。",
      "近者陶元亮，招我桃源里。",
      "芦中呼扁舟，萍浮长往矣。"
    ]
  },
  {
    "id": "adcfe4db3f0050bf57bd70cd64f3f24f",
    "title": "八月八日在舟中作",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "桂落三山开琐院，群雄此日校文战。邹、郭同分市骏金，由基独试吟猿箭。",
      "有人抱璞涉风波，云是当年旧卞和。怅望玉门难自献，回思刖足一高歌。"
    ]
  },
  {
    "id": "adcfe4db3f0050bf8996bee194b80c38",
    "title": "獭江曾节妇歌",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "獭江江水无纤垢，獭江奇女世希有。米清昔重林宜人，玉洁今传曾节妇。",
      "节妇贫家娘，十七嫁林郎。林郎系亦出曾子，少为林嗣从林氏。",
      "朱然先世本宗施，徐绩由来非姓李。底事牵丝月下人？",
      "错教同姓结婚姻。周公制礼鲁公犯，谁识斯人独认真。",
      "斯人守礼足千古，洞房逃去不言苦。任将沟水流东西，羞学鸳鸯交颈股。",
      "从此想思天一偶，鳏鱼骠泊雌凤孤。使君有妇如无妇，罗敷有夫难见夫。",
      "夫君去后翁姑老，夫少弟妇鲜兄嫂。举目无亲可奈何，相怜惟有阿姊好。",
      "阿姊与妇同阿爷。贫难相助空咨嗟。一男一女继夫后，啼饥号寒常牙牙。",
      "饥寒苦况难尽述，尘生甑底磬悬室。朝缫夜织博饔飧，二十七年如一日。",
      "邻翁断弦家多金，知夫客死来委禽。妇言偷活因二老，岂为多财移寸心。",
      "寸心如铁又如石，永誓柏舟不改适。终身长作女儿身，昔也鬓青今发白。",
      "白发皤然姑尚存，承欢仍不缺晨昏。赐金难遇淮阳守，行义未旌桓女门。",
      "皮金剪字久明志，含笑寻夫入九地。山埋贞骨亦生香，人谈苦节皆流泪。",
      "吁嗟节妇节最奇，令夫亦算奇男儿。此夫此妇两难得，表贤励俗知是谁？"
    ]
  },
  {
    "id": "adcfe4db3f0050bf2a397fddf7e5f3c9",
    "title": "自台湾来晋江寓舍独坐，怀兄子铨",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "昔去榴花红，今来芦絮白。",
      "入门不见君，云作榕城客。",
      "榕城在天未，水遮山复隔。",
      "雁飞不到南，书素徒盈尺。",
      "孤馆掩凄清，候虫当户织。",
      "忆昨艳阳时，咏花同倚石。",
      "如今阶下苔，已上题诗壁。",
      "空庭木叶飞，思君此何极！"
    ]
  },
  {
    "id": "adcfe4db3f0050bf5e106859bad193ae",
    "title": "题彭春苓参军诗卷后",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "翰林校书金根误，赀郎独奏凌云赋。世人顶礼千佛经，焉知网漏珊瑚树。",
      "君不见洞庭湖南彭夫子，白少镕经兼铸史。文章馀事作诗人，掷地盐锵叶宫徵。",
      "骚坛个个握灵蛇，如此才华有几家？不是梦中曾夺锦，便应笔底解生花。",
      "蟾宫高织登科记，咄咄吾贤遭弃置。柳汁当春不染衣，九州虽阔无扬意。",
      "薄海频年海畔游，芙蓉幕府竞徵求。囊中自有济时策，早晚君王召马周。"
    ]
  },
  {
    "id": "adcfe4db3f0050bf62e89968d8860db6",
    "title": "答幼春",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "繁华过眼吹石火，我未弃世世弃我。",
      "乌衣巷里封胡辈，相从东山唯汝可。"
    ]
  },
  {
    "id": "adcfe4db3f0050bf62e899687f32339f",
    "title": "答幼春",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "白也谪仙恺之痴，江湖颇传醉后诗。",
      "谁知雁行揖坡谷，吾家阿买非常儿。"
    ]
  },
  {
    "id": "adcfe4db3f0050bf62e89968f78e799a",
    "title": "答幼春",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "春风汐社斗吟笔，南北甘陵初合一。",
      "惜哉骚坛射雕手，大敌当前亦臂失。"
    ]
  },
  {
    "id": "adcfe4db3f0050bf62e899683a2c42a5",
    "title": "答幼春",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "丈夫得志乘长风，画壁旗亭安足雄。",
      "且取珊瑚归铁网，同声相应莫相攻。"
    ]
  },
  {
    "id": "adcfe4db3f0050bfa59e0066109e94b3",
    "title": "次幼春韵呈绍尧",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "君胡为者发鬅松，求诗驱疟檄愈风？",
      "凋残文集覆酱瓿，丛杂药裹填筠筒。",
      "听君悲吟似有意，毋乃蒂芥盈心胸。",
      "大贤自古困陋巷，栾布贱时曾卖佣。",
      "何况平生慕嵇阮，寂寞政可养惰慵。",
      "眼前无数首阳岭，随地尽有桐庐江。",
      "食鱼茹蕨不饿死，何用富与程郑同？",
      "忧能伤心语不妄，少年一宿成老翁。",
      "劝君强起加餐食，收悲敛涕牛衣中。",
      "战国干戈斗未已，七雄胜负纷鸡虫。",
      "但闻苍梧远巡狩，未见舜陛鸣笙镛。",
      "人间可哀非一事，愿君毋为药店龙。"
    ]
  },
  {
    "id": "adcfe4db3f0050bf7e7a1d6ff5e85ffa",
    "title": "重九夜偕庄竹书孝廉",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "凉风起蘋末，日落林塘幽。",
      "携我登高伴，狂吟弄彩舟。",
      "舟行拂岸竹，棹进冲沙鸥。",
      "爱此一鉴清，堪洗万古愁。",
      "插萸情畅遂，采若心夷犹。",
      "遥山列画幛，密树张翠帱。",
      "露下闻鹤唳，月出见鱼游。",
      "翛然濠濮想，把酒劝庄周。"
    ]
  },
  {
    "id": "adcfe4db3f0050bf2c4c3f50f4364363",
    "title": "次韵和绍尧短歌行",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "神龟长介族，性灵寿亦长。一朝落人手，桑火来见伤。",
      "蜉蝣虽微细，羽翼善飞扬。朝生暮自死，数尽非人戕。",
      "横目之民亦裸虫，谁云赋命人独丰？君不见汉、魏、六朝好男子，地下长眠呼不起。",
      "又不见神禹九州不长在，大半桑田变成海。滔滔万世迭相送，我今不乐将何待？"
    ]
  },
  {
    "id": "adcfe4db3f0050bfa826839870b3b3c6",
    "title": "筱云山庄看菊，赠厚庵秀才",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "我性颇爱菊，手栽满东篱。苦遭风雨妒，花事今年衰。",
      "秋色殊冷淡，不堪饰茅茨。闻君有同好，培养独得宜。",
      "殷勤树彩幡，抱瓮役不辞。秋来尽圻放，锦绣铺庭墀。",
      "病起颇忆君，芳园一来窥。入门所见夥，五色纷陆离。",
      "黄白间红紫，烂若剪彩为。身到众香国，顾盼行步迟。",
      "谁言春花媚？秋花更多姿。肥瘦各有态，俱是倾城姬。",
      "恨我来稍晚，不逢全盛时。后起难竞秀，早开已半萎。",
      "落英当爱惜，为君诵楚词。泛酒秀可餐，煮茶味亦奇。",
      "不然缝枕囊，梦里清香吹。君颔我言是，折赠三两枝。",
      "将持遗细君，先压乌帽欹。更请分花苗，名品君不私。",
      "归去重种植，诀依口授施。明岁花定好，约君同赋诗。"
    ]
  },
  {
    "id": "adcfe4db3f0050bf84212313b22ba878",
    "title": "戏赠亦仙",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "亦仙天麒麟，不可加鞿勒。",
      "三十学饮酒，一饮辄一石。",
      "胸有万古愁，江潭荡魂魄。",
      "欲排天地出，恨身无羽翮。",
      "飞扬跋扈气，醉后大嚄唶。",
      "目不识泰山，二豪空侍侧。",
      "解衣盘礡裸，呕秽恣狼籍。",
      "笑示掩鼻人，斯道在屎溺。",
      "玩世诚不恭，浩然无愧色。",
      "我生颇同嗜，酒户称劲敌。",
      "拇战亿千场，诗边斗尤力。",
      "君比我谪仙，我比君狂客。",
      "往来白社间，一笑称莫逆。",
      "近者输一著，因病绝涓滴。",
      "呻吟伏床褥，兴会无复昔。",
      "灾生由曲糵，我止愿君亦！",
      "折齿犹细事，烂肠救不得。",
      "醉死岂足贤，如何自戕贼！",
      "人生饮酒外，岂无安排策？",
      "清谈可忘饥，请君读老易。"
    ]
  },
  {
    "id": "adcfe4db3f0050bfffa5323842a243fc",
    "title": "哭梁钝庵大令",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "家无儋石忧天下，今人未见如君者。",
      "胸怀既与世相违，年命更遭天不假。",
      "呜呼如君真数奇，生不能免寒与饥。",
      "死不能庇妻与儿，学书击剑空尔为。",
      "与君夙订忘年契，闻君羽化泪盈袂。",
      "方嗟诗酒久离群，谁料声容俄隔世。",
      "世上干戈斗触蛮，天荆地棘行路难。",
      "我尚未知埋骨所，悲君益复自悲叹。"
    ]
  },
  {
    "id": "adcfe4db3f0050bffdea5369317943aa",
    "title": "书怀赠松坞居士",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "男儿不富贵，炼丹驻年貌。",
      "二者两无成，且从性所乐。",
      "海上有敝庐，藏书归自校。",
      "日与古人友，不为外物挠。",
      "怜君钻故纸，未收稽古效。",
      "开馆卖文字，逢人说忠孝。",
      "闻声久相思，一见如漆胶。",
      "群雄争山河，众才被笼罩。",
      "谋臣与猛将，分途各腾趠。",
      "吾党贵传道，穷通何足较。",
      "愿因汝南评，扶翼周孔教。",
      "赋诗叙鄙怀，险韵难推敲。"
    ]
  },
  {
    "id": "adcfe4db3f0050bff7e5cdf6fa018d3e",
    "title": "久旱喜雨",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "蕴隆何虫虫？赫羲烧大地。五行水干土，咎徵肥遗至。",
      "青阳萌动时，野望莽枯萎。万井渴生尘，溉浇齐告匮。",
      "田形龟背圻，农夫坐流泪。苍赤帝所生，未忍沟中弃。",
      "九霄呼行雨，乖龙不敢睡。倒海洒云端，森然银竹坠。",
      "燋燥一以云，鳞塍有生意。涓滴皆黄金，欢呼拜天赐。",
      "清明杏花盛，东作犹及事。蓑笠聚陇头，秧歌慰劳悴。",
      "吾闻一德朝，七祀貉为祟。持鼎祷名山，言发致灵异。",
      "哀鸿亿万姓，生命大君寄。从来至人心，恻怛回天易。",
      "后代焚巫尪，暴虐非古治。时无臧文仲，谁与筹旱备？"
    ]
  },
  {
    "id": "adcfe4db3f0050bf61202fd5df7e26a2",
    "title": "仲春偕诸子游瀚溪有感而作",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "城东散步去，良伴来相追。",
      "笑谈忘路远，足力亦不疲。",
      "草花不知名，红白开陆离。",
      "前山如螺鬟，时于树里窥。",
      "虽无风浴欢，游眺心自怡。",
      "俯盼瀚溪中，石见何累累？",
      "上天久不雨，泉眼涸经时。",
      "西畴春事动，播种不可迟。",
      "戴胜空催耕，无水将何为！",
      "吾闻大乌溪，叹乾亦如斯。",
      "枯鱼泣向天，老农皆涕洟。",
      "洪流且犹尔，馀川从可知。",
      "嗟嗟上帝心，临下何不慈？",
      "方今国赋重，民无馀三资。",
      "昨年遭蝗炎，禾死靡孑遗。",
      "今春又苦旱，粒食岂可期！",
      "谁能诛旱魃，火速召雨师。",
      "沛然下膏泽，莫使民啼饥。"
    ]
  },
  {
    "id": "adcfe4db3f0050bfcf0fe659c896c0d1",
    "title": "寄上海俞生子渊",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "西望登高楼，申浦三千里。",
      "犹记虹口桥，共君赤栏倚。",
      "鹤鸣华亭县，花落太湖水。",
      "解携恍如昨，晼晚弥年祀。",
      "怜君五经筒，班鬓犹未仕。",
      "淹迟弹琴歌，作客风尘里。",
      "夙昔交莫逆，磋磨在文史。",
      "封壤今即殊，声容满心耳。",
      "离居欲有赠，愧乏鸳鸯绮。",
      "裁笺寄吴云，思乱谁能理！"
    ]
  },
  {
    "id": "adcfe4db3f0050bf0ddc669a205c4c20",
    "title": "醉后言志，寄绍尧",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "男儿处草莽，有志无由伸。",
      "同调尚龃龉，况乃行路人。",
      "东山花落时，醵饮会亲宾。",
      "银灯照初夜，妙伎堂前陈。",
      "皓齿歌白雪，细腰舞萦尘。",
      "逢君绮席间，爵行不计巡。",
      "小令杂谐谑，翻酒沾衣巾。",
      "半酣发狂态，笑啮妃女唇。",
      "观者如堵墙，交口詈申申。",
      "百年一刹那，浮云是吾身。",
      "醉死讵足悔，但恐为世嗔。",
      "牛角触金花，自古同悲辛。",
      "埋照不出门，庶以葆天真。",
      "一枕北窗风，聊署无怀民。"
    ]
  },
  {
    "id": "adcfe4db3f0050bf40efb8833fb61825",
    "title": "寄铨侄日本",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "天运穷百六，劫尘飞蓬壶。",
      "避地吾与汝，适越还入吴。",
      "吴下风月窝，越中山水国。",
      "五载同娱游，一别分南北。",
      "汝志在显扬，书剑客帝乡。",
      "吾贫甘守拙，返棹婆娑洋。",
      "迢迢七千里，相望隔烟水。",
      "中外断知闻，叹恨何能已！",
      "今年京师乱，六龙西入关。",
      "闻道辇毂下，白骨如丘山。",
      "嗟汝年少子，陷身兵革里。",
      "笳鼓喧蓟门，何处问生死？",
      "青鸟天外飞，衔书坠我衣。",
      "开缄惊且喜，知汝脱重围。",
      "汝亲已衰老，旅食江南道。",
      "馀生复何求，拜辞诣绝岛。",
      "绝岛海东滨，徐市此避秦。",
      "传闻有仙药，宫阙皆金银。",
      "地与鲲身接，向来通舟楫。",
      "为我折扶桑，乘风浮一叶。",
      "须识竹林人，相思泪濡睫。"
    ]
  },
  {
    "id": "adcfe4db3f0050bf7ee14e63d8026e6a",
    "title": "与吕生厚庵、沈生祝澄、侄幼春夜话作",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "掩关东郭外，懒拙世所轻。",
      "二仲披草来，欢甚扫榻迎。",
      "是时山花落，鴂鶗林间鸣。",
      "感彼春芳歇，欣此亲爱并。",
      "题诗五色笺，煮茗龙头枪。",
      "夜阑语往事，破窗风雨惊。",
      "自从不周碎，坤轴东南倾。",
      "蠕蠕裈中虱，一饱各自营。",
      "凤凰长苦饥，玉山禾不生。",
      "修陵植华藕，枝叶安得荣？",
      "回也困陋巷，孟荀老于行。",
      "与世苟凿枘，贤哲亦无成。",
      "吾道在固穷，何用吐不平！",
      "沧江有鸥鹭，可与洗心盟。"
    ]
  },
  {
    "id": "adcfe4db3f0050bf0fa705e5dceaee7d",
    "title": "山堂小集分韵得至字",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "门掩麦秋雨，雀噪故人至。",
      "相将林下酌，俱向水边戏。",
      "弹琴玄鹤舞，说剑山精避。",
      "兴来且为欢，休论尘世事！"
    ]
  },
  {
    "id": "adcfe4db3f0050bfbcbffe865bdfcbe7",
    "title": "赖二留精舍数日重有此赠",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "之子佩琼华，红颜齿编贝。",
      "既为兰亭集，复作竹林会。",
      "鸣泉鼓瑟和，碧岫焚香对。",
      "清谈杂玄史，浊酒浇磊块。",
      "朝游逐麈鹿，暮吟倚松桧。",
      "逍遥丘壑间，放浪形骸外。",
      "纷华久忘怀，理乱宁置喙。",
      "神交支许流，尚友宗雷辈。",
      "功名乃祸媒，富贵为身害。",
      "但尔自足娱，何必麒麟绘。"
    ]
  },
  {
    "id": "adcfe4db3f0050bf39ada5f5c3530726",
    "title": "二叔祖母罗太恭人七十晋一寿诗四首",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "觥觥太守公，我之王父行。",
      "一箭取功名，门前旌棨壮。",
      "恭人昔来嫔，薳簉贤声畅。",
      "生我孝廉叔，秀出诸昆上。",
      "画戟鹓班执，峨冠雀翎扬。",
      "母因子爵荣，翚翟拜天贶。",
      "司徒石窌封，阿杜金钗饷。",
      "援古以方今，恩宠何多让？",
      "彩衣舞虽罢，兰芽茁相向。",
      "才堪宝田守，孝同洗马养。",
      "华诞逢古稀，徵词耀屏幛。",
      "彤管书妇功，女史职久旷。",
      "不才忝诸孙，懿行安敢忘？",
      "愿扬圣善风，付与乐人唱。"
    ]
  },
  {
    "id": "adcfe4db3f0050bf39ada5f557b9c709",
    "title": "二叔祖母罗太恭人七十晋一寿诗四首",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "丹山凤将雏，养成毛彩异。",
      "上天衔瑞图，飞来鸣盛世。",
      "昔我孝廉叔，名织登科记。",
      "入为粉署郎，出作朱轩使。",
      "固因媚学然，亦缘庭训致。",
      "吾闻恭人教，义方无不备。",
      "悯近丸熊助，惩惰折葼示。",
      "今虽届嵫景，诸孙扳舆侍。",
      "尚于含饴际，丁宁开幼稚。",
      "一经勉承先，五木戒废事。",
      "贻厥有如此，家声未宜坠。",
      "会看兰玉枝，百叶长繁炽。"
    ]
  },
  {
    "id": "adcfe4db3f0050bf39ada5f550e212a9",
    "title": "二叔祖母罗太恭人七十晋一寿诗四首",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "秦时巴寡妇，世擅丹穴赀。",
      "筑台只旌富，未闻能博施。",
      "贤哉我恭人，所宝在俭慈。",
      "自奉若寒素，见义则勇为。",
      "如坻散仓栗，年荒绝啼饥。",
      "编桥压狂澜，免忧蛟与螭。",
      "德水饮万家，仁风扇四垂。",
      "行不践虫蚁，春不折树枝。",
      "人有恻隐念，一动天早知。",
      "何况七十年，乐善心不移。",
      "至诚感神明，天授龟鹤姿。",
      "齐寿与金母，永为女中师。"
    ]
  },
  {
    "id": "adcfe4db3f0050bf39ada5f547cae10a",
    "title": "二叔祖母罗太恭人七十晋一寿诗四首",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "羽人重服食，谓可获高年。",
      "闇河采桂实，郦县汲菊泉。",
      "谁知此术妄，修短均由天。",
      "恭人识道纪，委命顺自然。",
      "不求五福备，唯求四德全。",
      "迈种天佑之，寿同金石坚。",
      "孙曾联五代，玉立扶鱼軿。",
      "双双花下拜，齐诵九如篇。",
      "是时华堂暮，仰见秋月悬。",
      "寿星出南极，光射宝婺躔。",
      "亲姻既毕会，敕厨铺贺筵。",
      "虽无蟠桃果，来献彩觞前。",
      "窈窕梨园伎，霓羽舞翩翩。",
      "或弹八琅璈，或鼓云和弦。",
      "何殊瑶池饮，法曲奏云仙。"
    ]
  },
  {
    "id": "adcfe4db3f0050bf305760f09d52396c",
    "title": "哀鸿篇",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "鸿雁从何来，来自沧海滨。",
      "似为饥所驱，哀哀鸣向人。",
      "弋者满天下，挟弓窥秋旻。",
      "高鸟看渐尽，幸汝得全身。",
      "奈何困口腹，终日长悲呻！",
      "硕鼠食汝苗，使汝生计钝。",
      "虽不毙弹射，饥死惨亦均。",
      "我无活汝术，目击徒怆神。",
      "凤凰百鸟王，鹓鸾为其臣。",
      "朝餐琅玕饭，夕饮玉池津。",
      "丹穴分馀粮，羽族皆回春。",
      "嗟哉汝翮摧，飞去永无因。",
      "一物不得所，足伤天公仁。",
      "我愿陈此词，泣血叩帝闉。"
    ]
  },
  {
    "id": "adcfe4db3f0050bff3ea61f1202956b4",
    "title": "忆昔答洪月樵",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "忆昔游泮池，词场结交盛。",
      "识君人丛中，神彩朗月映。",
      "示我帖括文，妙义阐思孟。",
      "夺标童子军，时畏此敌劲。",
      "诗才尤敏捷，落笔春泉迸。",
      "兼长贾董策，万言论时政。",
      "鹏翼搏扶摇，只待风月横。",
      "所愿岂温饱，欲佐尧舜圣。",
      "余亦志青云，道同陪啸咏。",
      "朝游联衣袂，夕饮将灯檠。",
      "光景宛目前，事隔两尘夐。",
      "海邦鼎革来，新学方驰竞。",
      "一唱而百和，同音若笙磬。",
      "闻人弹古词，齿冷加讥评。",
      "而我与夫子，顿减飞腾兴。",
      "落魄两青衫，老大意不称。",
      "初日出东方，弹丸被兼并。",
      "伶俜新寡妇，羞再窥妆镜。",
      "谁知耳后珠，照国非照乘。",
      "出门望新高，万丈悬危嶝。",
      "上自白玉苗，采之欲谁赠？",
      "自有此山来，积雪翠微互。",
      "登高怀美人，长啸天地暝。",
      "浪卷前朝去，云海空濎滢。",
      "成功逐荷兰，延明一线命。",
      "儿孙非霸才，穷波坐蹬蹬。",
      "靖海楼船来，一举降诸郑。",
      "从此属神州，凤历春王正。",
      "海疆本盗薮，民俗颇剽轻。",
      "滔滔婆娑洋，蛟鳄时游泳。",
      "二百馀年中，揭竿乱靡竟。",
      "淡江军幕开，伏莽始稍定。",
      "方面托名臣，政治较昔胜。",
      "星罗起衙寺，丹刻俱华靓。",
      "蛛丝牵电线，羊肠通轨径。",
      "岂知好江山，拱手让他姓。",
      "几处呼仓葛，失主旋扫净。",
      "嗟余避风鸟，回惑迷本姓。",
      "飞去生处乐，饥驱还入阱。",
      "振翮触罗网，声发惧祸应。",
      "安敢华厦居，自屏邃壑靘。",
      "家世鼎钟业，坠落已无剩。",
      "愧君赠我诗，满纸犹饾饤。",
      "迩来久谢客，车马绝萝磴。",
      "闭门惟种菜，不求彭泽令。",
      "茆斋临清溪，潇洒置几登。",
      "青山隔墙头，时来竹栏凭。",
      "索性畏俗氛，与君颇同病。",
      "既远磨涅场，庶葆坚白行。",
      "回思半生事，一梦邯郸醒。",
      "诗词虽无用，未忍弃破甑。",
      "汐社自唱酬，尚有知音听。",
      "共君素位行，休悲辱泥泞。",
      "愤懑种豆歌，须防汉庭侦！"
    ]
  },
  {
    "id": "adcfe4db3f0050bf2f463c12d6c6e9b4",
    "title": "对酒用太白韵和沈生祝澄二首",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "采薇入西山，抱石沉东海。",
      "孤高空留名，骨朽今安在？",
      "世儒守一经，闭门蓄光彩。",
      "不知眉睫间，浮云旦夕改。",
      "当年不为欢，景光讵相待。"
    ]
  },
  {
    "id": "adcfe4db3f0050bf2f463c122520e3dc",
    "title": "对酒用太白韵和沈生祝澄二首",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "青春流惊湍，一去不再来。",
      "昨日已落花，今日难重开。",
      "如何朱颜子，块然将空罍？",
      "但忧黄金尽，不畏白发催。",
      "倏忽百年满，赍恨归泉台。",
      "丈夫贵适意，物外轻浮埃。",
      "把酒笑二豪，蜾蠃何多哉！"
    ]
  },
  {
    "id": "adcfe4db3f0050bfeaab24ee634c634d",
    "title": "日边行，送绍尧东游",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "东有瀛洲西弱水，埋头世网井蛙耳。羡君能乘破浪风，入手扁舟行万里。",
      "万里飘飘指日边，此行采药兼求仙。回头忽与故山远，浩浩惟见水拍天。",
      "海中妖怪无不有，天吴飞舞黑蛟吼。君身自有神呵护，鬼物岂敢相攫取。",
      "风涛险绝无人域，知君恬吟不动色。耳边万斛漰湃声，只与新诗增笔力。",
      "行行直到三神山，东皇所治隔世寰。金宫银阙接天起，扶桑千丈手可攀。",
      "我生梦亦不到处，君今游戏于其间。太乙授君药一丸，换君凡骨驻君颜。",
      "昔时羡门高寿，今骑招君渡西海。我亦思为汗漫游，昆仑岭上遥相待。"
    ]
  },
  {
    "id": "adcfe4db3f0050bf8b7c53713cba8991",
    "title": "送侄幼春过海游学",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "吾兄膝上王文度，不减谢庭之宝树。",
      "先世起家用弓马，汝独苦心向词赋。",
      "千金一字不轻下，文成每有惊人句。",
      "奇峰狂浪生笔端，掷地铿锵协韶頀。",
      "偶然游艺贾馀勇，巧思亦足相贯注。",
      "围棋不落第二品，蹴鞠樗蒱皆独步。",
      "只今年才二十四，文采风流遐迩慕。",
      "但恨操术与时乖，斑斑高隐南山雾。",
      "今朝别我西游学，小弟担簦逐芒屦。",
      "离亲去里初作客，越水闽山慎行路。",
      "迩来震旦新学兴，说富言强士争骛。",
      "侏离讲习红毛文，糟粕六经谁复顾！",
      "二三儒生抱残缺，拘守人笑书中蠹。",
      "低心逐时何足羞，贵令樗栎化箘簬。",
      "物生合用斯为美，章甫适越毋乃误！",
      "汝今此行良有以，窃愿知新更温故。",
      "毋忘所能古有训，博览兼通问则裕。",
      "送汝求师浮海去，祝汝业成早东渡。",
      "离筵有酒不能饮，心逐去帆飞似骛。",
      "别后知余日夜思，莫厌频频传尺素。"
    ]
  },
  {
    "id": "adcfe4db3f0050bf15b228ce4954a27f",
    "title": "次韵答抚松处士",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "富贵百年内，一霎优昙华。",
      "所以源道人，甘心逃烟霞。",
      "同志如晨星，三五何寥落！",
      "君今有强弩，休穿鲁缟薄。",
      "栽兰在空谷，种榆在层霄。",
      "相去天壤间，曷由知荣凋？",
      "古人亦有言，投桃报以李。",
      "但愧东家施，颦眉学西子。"
    ]
  },
  {
    "id": "adcfe4db3f0050bfc353a5d352e3da92",
    "title": "往石螺潭道中作",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "肩舆出里门，一望皆稻畦。",
      "仲夏刈穫了，数处亦既犁。",
      "蒙蒙丘中麻，其下有横溪。",
      "我寻溪路边，惝恍南北迷。",
      "霖潦断行径，荒莽与人齐。",
      "天晴涨虽缩，沙岸犹积泥。",
      "前村围修竹，日午闻鸣鸡。",
      "役夫皆已休，而我独栖栖。",
      "远赴田叟期，触热更向西。"
    ]
  },
  {
    "id": "adcfe4db3f0050bf02e4ee623a48f394",
    "title": "示乌溪筑陂者",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "久雨陂塘溃，田水绝涓滴。",
      "筑堤焉可迟，插秧时候迫。",
      "农家出丁壮，里粮从兹役。",
      "朝伐象山竹，暮负乌溪石。",
      "举锸多如云，挥汗不敢息。",
      "虽无官吏呵，里正相督责。",
      "慎毋怨里正，里正谋汝食。",
      "努力莫告劳，报汝在秋穫。"
    ]
  },
  {
    "id": "adcfe4db3f0050bfa77d7cc2b9390284",
    "title": "和抚松处士井底蛙",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "井蛙拘于墟，何足语溟渤！",
      "井中数斗泥，是渠盘踞窟。",
      "一鸣华林园，青紫遂滥窃。",
      "居然比令仆，给廪何须说。",
      "蜂衙蚁队外，别是一官阀。",
      "鼓吹草间来，众虫畏瞋喝。",
      "汝虽性善怒，伎俩亦云劣。",
      "但能困蜈蚣，未堪制蛇蝎。",
      "胡然鸣得意，向人日喧聒？",
      "人事亦何常，锦袄有时脱。",
      "似闻南烹客，沸鼎为汝设。",
      "跳梁漫自喜，骄甚理必灭。"
    ]
  },
  {
    "id": "adcfe4db3f0050bf7c56d6662a1ebf3f",
    "title": "阴历六月二十六夜大风雨，诗以志异",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "赤云夹日翔，飓母空中舞。",
      "夜来风大作，吹万声熛怒。",
      "初如奏笙竽，继若鸣金鼓。",
      "倏忽啼鬼神，杂沓斗龙虎。",
      "势欲翻渤海，响疑折天柱。",
      "丰隆既出地，元冥亦行雨。",
      "奔腾熠群动，滂濡浸后土。",
      "助虐益咆咻，挠物无龃龉。",
      "拔树倒千章，倾屋非一所。",
      "估客念船舶，农夫忧场圃。",
      "六鹢飞过来，爰居止于鲁。",
      "鸡犬俱不宁，人物多安堵。",
      "却思轩顼世，雨十而风五。",
      "时若应休徵，至治难再睹。",
      "长吟记灾异，慨然怀往古。"
    ]
  },
  {
    "id": "adcfe4db3f0050bf232b985fa7810f77",
    "title": "饮酒放言，步沧玉席上见赠韵",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "朝菌无晦朔，蟪蛄无春秋。",
      "人生居短景，百年忽我遒。",
      "佯狂衰凤歌，接舆真吾俦。",
      "下士大笑之，乃呼为马牛。",
      "咄咄釜中鱼，焉知水上鸥。",
      "仁义一蘧庐，久处将何求？",
      "不如纵远柁，乘老无倪舟。",
      "停棹瑶池间，婆娑王母楼。",
      "玉盘红仙桃，一食消牢愁。",
      "双成吹云和，劝我竟日留。",
      "俯视蚁垤小，稗海环九州。",
      "哀哉涿鹿战，蚩尤碎铜头。",
      "积骸如邱山，血作江河流。",
      "黔首为牺牲，功名归彻侯。",
      "我欲和触蛮，独唱莫余酬。",
      "饮酒入玉壶，聊与达者侔。",
      "何用学鲁儒，矩步夸纯修。",
      "游心无怀天，安识是与不。"
    ]
  },
  {
    "id": "adcfe4db3f0050bf0983d5b5872c2558",
    "title": "十宜楼夜集作",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "不饮鹿溪水，弹指俄三秋。鹿溪多诗人，云集十宜楼。",
      "平生与我好，夺帜骚坛游。相思命驾访，岂惮道里悠。",
      "主人今陈遵，爱客投辖留。别情未及叙，满案罗珍羞。",
      "嘉宾联袂至，入座偕应刘。洪生老祭酒，最初交契投。",
      "文笔雄绝岛，万物困雕搜。赠我锦绣篇，高唱不可酬。",
      "席罢复纵谈，煮茗南窗幽。焚香读古书，披图看地球。",
      "方今东西帝，争长挥戈矛。海天风鹤时，雅会宁易求。",
      "诸君舞长剑，余欲歌箜篌。时事日以非，天道与群酋。",
      "东北望绿江，遥遥战云浮。角上斗蛮触，中华一蜗牛。",
      "城火及池鱼，此事可隐忧。六鳌负员峤，久沉弱水流。",
      "窃恐卖卢龙，更有一田畴。谋臣空满朝，未闻借箸筹。",
      "吾侪亦何为？新亭泣楚囚。两国方用兵，算缗及车舟。",
      "入笼鸟虽饥，一饱焉敢谋？但愿昆明灰，莫再飞瀛洲。",
      "亲友长相保，无事到白头。"
    ]
  },
  {
    "id": "adcfe4db3f0050bf13349ce66fccfe8a",
    "title": "拟鲍参军行路难",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "黄姑织女隔天河，虽则异居心靡他。不知君心别后变，相逢犹道故情多。",
      "奉君中山千日之美酒，子夜四时之清歌。歌亦竟不听，酒亦竟不饮。",
      "翩然拂衣去，君心一何忍？回忆当初鱼水欢，两行泪落沾衾枕！"
    ]
  },
  {
    "id": "adcfe4db3f0050bf6b7fe90778faf8ef",
    "title": "小东山草堂歌",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "谢先生有好奇癖，避喧诛茆向绝壁。堂成自署小东山，希风乃祖老安石。",
      "堂前秫田类泉明，堂后橘园如李衡。山居兼有生计事，岂徒浪博高隐名。",
      "有时凭高作伎乐，山水丝竹音俱清。中年哀乐藉陶写，一任俗儒嘲风情。",
      "先生行乐不知老，逢人便诩东山好。暮春三月山花开，倾家买酒延客来。",
      "林中扫地置磐石，平稳可以安樽罍。红妆当筵劝尽醉，诸君何可辞深杯。",
      "东山调丝西山应，猿鸟惊啼夜不定。坐久残月衣上明，相属拈题尽馀兴。",
      "余亦东山客，请赋东山歌。东山草木尽识我，去年此际曾来过。",
      "重游但作信宿计，匆匆难免山灵呵。唯愿主宾长健在，年年觞咏山之阿。"
    ]
  },
  {
    "id": "adcfe4db3f0050bf9206579b46bdbc64",
    "title": "寄居三首",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "寄居阮家林，贫贱谁记忆？",
      "多病身常闲，乐道心自得。",
      "绿树围村舍，白水明沟洫。",
      "阴晴山异态，远近草殊色。",
      "鸟笑春催耕，虫吟秋促织。",
      "愿学於陵隐，夫妻俱食力。"
    ]
  },
  {
    "id": "adcfe4db3f0050bf9206579bf39a9372",
    "title": "寄居三首",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "误著缝掖衣，治生失其道。",
      "耻为洛阳贾，学种琅琊稻。",
      "地方苦硗确，天灾忧旱涝。",
      "岁歉家屡空，亲健贫亦好。",
      "南陔采芳兰，北堂树萱草。",
      "差胜潘黄门，母子长相保。"
    ]
  },
  {
    "id": "adcfe4db3f0050bf9206579b6c5cc667",
    "title": "寄居三首",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "言念我同父，寥落晨星少。",
      "今为田氏荆，昔是桓山鸟。",
      "东西一异居，音尘终岁杳。",
      "闻雁起中夜，看云卧清晓。",
      "华屋诚爽垲，田舍诚隘湫。",
      "倘因省觐来，荒径嘶腰袅。"
    ]
  },
  {
    "id": "adcfe4db3f0050bff837124a7cb6101a",
    "title": "赠傅锡祺秀才",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "傅子醇谨人，家风万古亚。",
      "持身若驭马，不敢骋缰靶。",
      "早采泮水芹，声华压黉舍。",
      "若无沧海劫，举场一战霸。",
      "中岁始学诗，典则薄娇奼。",
      "静女体自香，薰染贱兰麝。",
      "生计累人深，压线长作嫁。",
      "投身报界中，铅椠少休暇。",
      "遭时多忌讳，言权谁暂假。",
      "欲为处士议，恐遭官长骂。",
      "幡然弃觚去，头巾一旦卸。",
      "知君性和易，到处争欢迓。",
      "或从鲍生贾，或与樊迟稼。",
      "才大无不可，龙蛇任变化。",
      "应笑平生时，束缚守书架。",
      "亲朋集大墩，别酒醵金贳。",
      "挽衣苦死留，归计肯中罢。",
      "我意与众殊，愿君车速驾。",
      "与君居止近，隔村望桑柘。",
      "每恨佣书出，未得常亲炙。",
      "从今多闲日，过谈晓连夜。",
      "孤陋余何忧，规劝欣有藉。",
      "永愿从君游，终始无虞诈。",
      "赋诗示区区，草率君应赦。"
    ]
  },
  {
    "id": "adcfe4db3f0050bf61232c60370360c3",
    "title": "戏赠月汀、君定",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "宁逢恶宾，不逢故人。此语闻自汉平津。我乃故人兼恶宾，驱车访君过十驿，不待折柬招频频。",
      "同行弟兄及张、陈，挂杖蜡屐来缤纷。登君之堂君大喜，谓宾不恶席上珍。",
      "君时第宅结构新，丹青雕刻皆绝伦，照耀嘉政之水滨。",
      "君家近与曾家邻，曾家筑楼在市闉，高与凤山、狮岭同嶙峋。",
      "东西土木同时作，我恰来作张老颂奂轮。两家宗谱兼旧姻，剪灯清谈夜达晨。",
      "忘形不复拘礼文，曾家索酒面米春，林家索肴猩猩唇。",
      "予取予求应如响，醉饱摩腹何轮囷。南游赤嵌有成约，明日举手别二君。",
      "二君乃效下榻之仲举、投辖之陈遵，相留看竹东埔蜡，更请探胜龙门津。",
      "挽断青衫不肯放，令我愁听浊水车辚辚。恶宾自谓岂知更遇恶主人，为君勉强半日倚装更酌酒数巡。",
      "作诗诮君君不嗔，相与笑倒抛冠巾。"
    ]
  },
  {
    "id": "adcfe4db3f0050bfa5744f95142ac266",
    "title": "过嘉义",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "斗大诸罗城，雄扼南北道。八掌与牛栏，双溪左右抱。",
      "其东有玉山，高压群峰倒。我来登城望，九衢风埃浩。",
      "不见北沼荷，唯见南浦草。红毛古井存，浑浅等行潦。",
      "漳镇竹数茎，群鸟晓尚噪。开台三百年，萑苇几伐讨。",
      "此城虽弹丸，守城贼难捣。高宗锡佳名，「嘉义」二字好。",
      "厥后寖隆盛，人物多国宝。文学则林、徐，武功推太保。",
      "故家既零落，邑里日枯槁。自从改隶来，官舍亦改造。",
      "黉门今书邮，狴狱昔营堡。现闻今年春，地震惊父老。",
      "屋坏二万间，瓦砾堆未扫。死者千馀人，压扁髓出脑。",
      "灾地夜啾啾，鬼哭怨苍昊。废兴一纪间，此理谁能考！",
      "近者阿里山，林业冠全岛。东石港欲开，可以系船造。",
      "铁轨通凤、基，海陆富鱼稻。地运否必泰，疮痍复应早。",
      "我无抚循责，空为同胞祷。驱车向南行，回头意懊恼。"
    ]
  },
  {
    "id": "adcfe4db3f0050bf7a42139635190ba2",
    "title": "魁斗山五妃庙",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "遥望魁斗山，累累尽荒冢。",
      "何处吊贞魂，古庙松楸拱。",
      "惜昔明室亡，金枝落蛮壤。",
      "抱衾五丽人，相随依草莽。",
      "残喘延海滨，位号惭虚拥。",
      "时节忆中原，对泣目尽肿。",
      "草鸡经三世，澎湖失反掌。",
      "东宁霸气沈，䦖𨳺降表往。",
      "寓公死已晚，执梃忍为长。",
      "衣冠见高皇，幸保发种种。",
      "置酒别诸姬，新人善侍奉。",
      "岂知烈女心，一一感恩宠。",
      "就义君王前，争先无怖恐。",
      "呜呼王殉国，五妃殉王勇。",
      "久宜荐蘋蘩，俎豆一堂享。",
      "惜哉未陪葬，两地隔灵爽。",
      "至今朝竹沪，月夜环佩响。",
      "我来读遗碑，城南闲挂杖。",
      "小名犹可识，题咏间足偿。",
      "最爱范九池，十首诗慨慷。",
      "彤管扬芳徽，万代共瞻仰。"
    ]
  },
  {
    "id": "adcfe4db3f0050bf292ebb9782833485",
    "title": "谒延平王祠",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "国能独立无小大，蜂虿有毒谁敢害？",
      "魏之辽东梁吴越，仰人鼻息真奴辈。",
      "呜呼贤哉延平王，弱冠起义辞宫墙。",
      "割据金厦两小岛，东南七省忧海防。",
      "承恩隆武初赐姓，永历分茅加九命。",
      "移孝作忠岂得已，太师训子不以正。",
      "惟王诞降三神峰，扶舆磅礡气独钟。",
      "八旗弓马不挂眼，誓奉天子还九重。",
      "海上治兵心力瘁，江南一败真短气。",
      "苍穹白日鉴精诚，东洋出现新天地。",
      "一夜骑鲸鹿耳门，荷兰名王竖降幡。",
      "水师仍习昆明战，军食初营渭上屯。",
      "婆娑世界真天府，经纶草昧暂偃武。",
      "西来遗老如归市，北伐生蕃弥拓土。",
      "燕都君长漫销兵，卷土重来势可惊。",
      "太息天将明祚绝，大星忽落赤嵌城。",
      "如王不惭奇男子，明末群雄谁可比？",
      "勤王大业虽不成，一片丹心照青史。",
      "披荆斩棘更难忘，开辟功勋地共长。",
      "今日海邦三易主，开山庙貌尚馨香。"
    ]
  },
  {
    "id": "adcfe4db3f0050bfe42fb0f0fe62aa61",
    "title": "病中呈谢四先生",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "微疾系公忧，驰顾不待车。",
      "足明忘年交，亲切如一家。",
      "雨馀溪路险，苔滑石又斜。",
      "蹉跌出无心，衣履沾泥沙。",
      "入门笑语我，健步老已差。",
      "坐定施刀圭，霍然病顿瘥。",
      "先生悬葫芦，买药人如麻。",
      "女子识韩康，名满昆舍耶。",
      "屈驾肯相就，又屏驺从哗。",
      "自揣农家流，得此已光华。",
      "为我爱惜费，此念尤可嘉。",
      "顾兹一蹶惊，不啻我所加。",
      "平生相厚意，感愧欲自挝。",
      "我病动烦公，二事为根芽。",
      "烂肠因魔汤，伐性由烟花。",
      "悔过苦不早，祸发方号呀。",
      "自今立严戒，洗心归释迦。",
      "六淫无从染，免劳长者嗟。",
      "闻公好登山，矫捷追麇麚。",
      "此后愿自爱，脚力何自夸。",
      "竹兜以代步，请盐此溪涯。",
      "投诗永为好，聊用比木瓜。"
    ]
  },
  {
    "id": "adcfe4db3f0050bfc3f8e06ad90cc96e",
    "title": "春日游台中公园",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "娇鸟啼花报花开，大堤裙屐嬉春来。垂杨四面栏不住，远山飞入池中台。",
      "恍惚江东张园好光景，欲唤吴姬抚琴歌落梅。旧游如梦忽枨触，临水照影惊于思。",
      "此间昔筑鲸鲵观，清明麦饭无人哀。杜宇冬青几风雨，碧血染地生莓苔。",
      "山邱一变作华屋，百年罗刹成蓬莱。地运盛衰关天数，何用胡僧谈劫灰！",
      "江山风月无定主，管领正要骚人才。看花对酒不作乐，地下奇鬼将人咍。",
      "黄金入手买歌舞，醉即藉草卧勿回。身前勿计身后事，贵贱俱尽随尘埃。",
      "君看石像耸云表，英姿飒爽褒鄂推。万人瞻拜徒为尔，一代雄豪安在哉？"
    ]
  },
  {
    "id": "adcfe4db3f0050bf854746de18f91349",
    "title": "过竹沪吊宁靖王",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "玉带歌残瘴海曲，一坏竹沪烟芜绿。欲吊先朝宁靖王，杜鹃飞上冬青哭。",
      "忆昔煤山龙驭遥，江南半壁旋沉陆。关破栖霞碧血腥，城降乌爨青衣辱。",
      "伤心金翅啄龙子，谁与天家收骨肉。辅国将军辽藩裔，受封最晚权不属。",
      "间关海外依田横，中兴敢望刘文叔。剩水残山满目愁，藜床皂帽馀生足。",
      "延平父子又早殁，神州早料难恢复。䦖𨳺门中鼓舞死，楼船飞渡来杨仆。",
      "肉袒牵羊自有人，此身好结残明局。慷慨吟成绝命词，遗民掩鼻不忍读。",
      "杳杳中原化鹤归，两京陵树澹斜晖。钟山气尽高皇庙，易水风翻异国旗。",
      "列祖在天心定痛，一灵出世泪还挥。遗骸终古留孤岛，大义当年感五妃。",
      "五妃甘为君王死，一门红粉光青史。郤忆燕都社祀亡，宫人费氏遥堪比。",
      "殉国偏多美妇人，贪生转属奇男子。郑家乳臭何足道，沧溟难洗刘冯耻。",
      "吁嗟乎！霸业三传失草鸡，凤阳帝冑驾青霓。金支翠羽渺何处，东海扬尘望眼迷。",
      "一代天潢遗恨在，千秋赐姓大名齐。只今赤嵌城非旧，犹宝朝天白玉圭。"
    ]
  },
  {
    "id": "adcfe4db3f0050bf81133d7635e20409",
    "title": "夏日田家杂兴三首",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "雨过村落凉，柴门绿槐影。",
      "嘒嘒新蝉鸣，黄熟云百顷。",
      "半载岁功成，报速力殊省。",
      "命俦腰镰去，陇上日方永。",
      "敢辞挥汗苦，生事依田井。",
      "归来茅檐下，月已升东岭。",
      "虽逢禁酿时，无酒劳勤黾。",
      "粗粝足疗饥，鼓腹私自幸。"
    ]
  },
  {
    "id": "adcfe4db3f0050bf81133d761e3c0a49",
    "title": "夏日田家杂兴三首",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "早稻既登场，晚禾种犹未。",
      "村翁闲荷筱，卖瓜入城去。",
      "城中多贵人，博学通田事。",
      "闻有力田科，农书教奇字。",
      "图绘耒耜经，翻译占候志。",
      "儿童那解此，府寺贪游戏。",
      "何如兔园册，乡校从师易。",
      "但取食力馀，姓名粗能记。"
    ]
  },
  {
    "id": "adcfe4db3f0050bf81133d76fd60ab5f",
    "title": "夏日田家杂兴三首",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "海畔农家流，多佃富家土。",
      "稻熟纳主人，生不识官府。",
      "自从新法施，屡问民疾苦。",
      "除害蛾诱灯，防疫牛书簿。",
      "昨者洗秋种，买盐课编户。",
      "游徼与穑夫，承旨勤鼓舞。",
      "骚然虽繁费，农事岂无补。",
      "吾侪当奉行，毋触公吏怒。"
    ]
  },
  {
    "id": "adcfe4db3f0050bf46629d4d26aa92ba",
    "title": "北投温泉",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "十戴闻泉名，北望神长往。",
      "今朝七星墩，入眼慰渴想。",
      "兹山实焦源，磺烟喷万丈。",
      "洑流十里间，石流瀑声响。",
      "润下反炎上，德合水火两。",
      "人言疗百病，濯濯体轻爽。",
      "同行五六人，争浴汗流颡。",
      "予亦试探汤，随波聊俯仰。",
      "果然精神快，岂特瑕垢荡。",
      "因思毖彼泉，自古流泱渀。",
      "神瀵世不知，遗弃在草莽。",
      "谁欤破天荒，趋炎首称赏。",
      "如今炙手热，车马来扰攘。",
      "只恐缨上尘，污君明镜象。",
      "一笑发浩歌，屯山月初上。"
    ]
  },
  {
    "id": "adcfe4db3f0050bf8a31cb4f30e195f2",
    "title": "哭三兄",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "去年儿哭母，今年弟哭兄。",
      "骨肉苦无多，鬼伯胡不情？",
      "兄病我亦病，颇闻所患轻。",
      "蹉跎阙问候，身为药饵撄。",
      "会逢秋霖久，山潦涨纵横。",
      "十里家山路，渺若隔蓬瀛。",
      "相思屡相望，相望空屏营。",
      "兄年曹孔间，六秩开一龄。",
      "谈笑却熊罢，真气四座惊。",
      "儿孙绕膝戏，撚须课葩经。",
      "老矣非耄及，小疾谅易平。",
      "矍铄竟难恃，长眠遂不醒。",
      "哀哉千古别，未及诀死生。",
      "家世陇西第，兜鍪出缨簪。",
      "阿兄割鸡才，行将宰武城。",
      "弟亦志青云，挟策干公卿。",
      "风波一朝起，人事忽变更。",
      "坎壈俱失职，俯首侪编氓。",
      "居乡骑款段，下噀田自耕。",
      "尚冀造物心，将寿补功名。",
      "何意旧头衔，遽写新铭旌！",
      "吾族推最大，兰玉盈谢庭。",
      "同生及群从，枝叶相附荣。",
      "秋风卷飞箨，十载多凋零。",
      "戚怆顾门户，屈指少老成。",
      "阿兄又舍我，对影益茕茕。",
      "我羸素善病，忧患又相寻。",
      "自知不能久，早晚会九京。",
      "生世无所欢，何恋泡电形。",
      "地下逢阿母，烦为一寄声。"
    ]
  },
  {
    "id": "adcfe4db3f0050bf8ff015af9a979021",
    "title": "避债台歌",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "慷慨久无焚券事，男儿奈何称债帅。璧返珠还仓卒难，追呼短尽英雄气。",
      "君不见周赧王，当时称贷遍洛阳。床头金尽偿不得，出门畏人白日藏。",
      "南宫簃台高矗矗，相传蛰龙此中伏。补疮剜肉竟无能，耳目虽清心转恧。",
      "乃知未雨贵绸缪，急到燃眉不易谋。吾侪终不作逋客，频呼庚癸已可羞。",
      "吁嗟乎！铜山丹穴埒王者，南徐北鱼安哉也？人生又岂在多藏，但要饱温无乞假。"
    ]
  },
  {
    "id": "adcfe4db3f0050bfef489291998937d5",
    "title": "弃妇词",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "茑萝耐松柏，空自结绸缪。",
      "风吹桃李花，一旦别枝头。",
      "鸳鸯不偕老，团扇弃清秋。",
      "红颜竟无主，欲妆临镜愁。",
      "香销黄金屋，烛冷白玉楼。",
      "旧居似天远，夜夜托梦游。",
      "改弦妾所耻，故剑君倘求。",
      "日上望夫山，种萱以忘忧。"
    ]
  },
  {
    "id": "adcfe4db3f0050bf40b2b288798b0775",
    "title": "春日游青桐林，次槐庭韵",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "行尽九曲溪，山鸟邀我吟。",
      "如逢故人面，丛桂罗庭阴。",
      "东风扇淑气，春寒散阴森。",
      "四山似高岸，寺在盘涡深。",
      "青桐复何有，尽化甘蔗林。",
      "当时咏花处，背手绕舍寻。",
      "不闻读书声，唯闻钟梵音。",
      "最喜香积厨，有酒洗尘襟。",
      "遥遥望白云，天际写我心。"
    ]
  },
  {
    "id": "adcfe4db3f0050bf08f3c0844b5262e3",
    "title": "庚戌栎社春会，南北诗家毕至，喜而作歌，即呈在座诸君子",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "男儿当画凌烟阁，横草功成比褒鄂。",
      "不然携家游五湖，万金坐致同陶朱。",
      "奈何一鸣复不跃，行歌长作山泽癯。",
      "世风尚武风雅坠，天生才人岂无意。",
      "陈芳有国容我主，漫向槐安争富贵。",
      "挽回文运起中原，我先一军张汉帜。",
      "长城不怕偏师攻，守无羸卒多精骑。",
      "南方之强北方强，与我鼎足分界疆。",
      "黄池荼火各争长，笔阵鏖战三千场。",
      "衣裳玉帛会今日，喜见三分初合一。",
      "牛耳休论执者谁，象占无首群龙吉。",
      "送抱推襟畛域忘，弹棋奏乐欢情溢。",
      "临池书罢湿云烟，刻烛诗成评甲乙。",
      "遗老不数香山九，群贤远过竹林七。",
      "满堂济济裙屐多，莺花烂熳春风和。",
      "主人奉觞客尽醉，踏筵起舞拍手歌。",
      "相约斯文延一脉，自今同室戒操戈。",
      "年年三月兰亭宴，愿合群仙咏大罗。"
    ]
  },
  {
    "id": "adcfe4db3f0050bf8c4d47a78771fbf0",
    "title": "黄梅曲",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "亭子红罗堂玉照，美人倚竹娟娟笑。别后西湖客渐疏，梦中庾岭人同调。",
      "天生丽质冠众芳，香名传遍翰墨场。金铃密系朱幡中，谁不护惜加堤防。",
      "忍令东风散馀香，却笑当年小杜狂。寻春较迟负春光，空对满枝子青黄。",
      "君莫待结子黄，亦莫待成阴绿。愿及花开正好时，夜夜化鹤枝头宿。",
      "听我歌，黄梅曲。"
    ]
  },
  {
    "id": "adcfe4db3f0050bfc6f5997cb945344a",
    "title": "宿筱云山庄，怀厚庵",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "松石依然在，重来宿画楼。",
      "欲将魂共语，偏觉梦难求。",
      "萤火沾帷冷，泉声咽砌幽。",
      "西窗检遗墨，吟彻五更头。",
      "郑重籯金托，相量共老亲。",
      "嫌忘姻娅避，情历死生真。",
      "子舍开甥馆，鸰原继掌珍。",
      "自今供祭扫，慰汝夜台人。"
    ]
  },
  {
    "id": "adcfe4db3f0050bf918a65ae188f93e4",
    "title": "钓龙台歌",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "钓龙台，生苍苔。闽越主，安在哉？当年草昧无人境，全闽天地王亲开。",
      "百灵为王争效顺，钓龙之事或可信。东海本为王国土，王以人作群龙主。",
      "汉高龙种王亦同，王好龙岂同叶公。王能豢龙识龙性，王不屠龙害龙命。",
      "龙是神物王神人，我知龙乐与王亲。王偶钓龙与龙戏，王不钓龙龙亦至。",
      "钓龙井傍钓龙台，井水通海龙往来。王归上天龙归海，此台此井今犹在。"
    ]
  },
  {
    "id": "adcfe4db3f0050bf31c8b6f3d81dcfd4",
    "title": "闻悔之病，携妓骆云莲走访，醉中赋赠",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "君家卦山西，山东我乡里。",
      "虽云一山隔，脂车数程耳。",
      "谁能长离居，而不一相视。",
      "南渡双溪来，仲冬风日美。",
      "连村熟黄柑，翠鸟迎人语。",
      "遥识通德门，书声深竹里。",
      "闻君方示病，静求微妙理。",
      "何可维摩室，散花无天女。",
      "我非谪仙人，亦携金陵子。",
      "红纷映青袍，一路看山水。",
      "入门君大笑，忘形相尔汝。",
      "更为吟七发，霍然病良已。",
      "药亦不须尝，酒亦不须止。",
      "日入共秉烛，高谈天地始。"
    ]
  },
  {
    "id": "adcfe4db3f0050bf775b6813d3300172",
    "title": "戏为抱狮图歌",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "熊罴咆我东，虎豹号我西。我后鬼长啸，我前狨又啼。",
      "厖然大物尚酣睡，问此何兽其名狮。开辟以来四千载，百兽无如汝狮大。",
      "昂头一吼元时代，四蹄蹴踏全世界。驾驭者谁奇渥温，今古英雄共崇拜。",
      "奈何如今易驯服，气息奄奄睡不足。环汝榻者欲逐逐，思寝汝皮食汝肉。",
      "狮乎狮乎死期促，何来童子佩韘{韋巂}？浑身是胆气吐霓，此时鹰瞵球东西。",
      "两手放出千狻猊，玩弄猛兽如孩提。大声急呼狮起起，沉梦一破千年迷。",
      "是何意态雄且伟，认得故人连氏子。小儿游戏壮夫技，一笑相看画图里。",
      "愿儿莫作图画视，有志竟成亦如此，旋乾转坤在人耳。",
      "廿纪风云狮摇尾，看儿挥鞭九万里，吾与而翁拭目俟。"
    ]
  },
  {
    "id": "adcfe4db3f0050bf21a2d65e23a71c78",
    "title": "次韵寄赠梁任公先生启超",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "歌风空忆汉天子，大地烟尘窜蛇豕。",
      "悽绝遗山野史亭，有泪如铅和笔泚。",
      "忆岁戊戌秋八月，南海入朝正纲纪。",
      "改弦更张清庙瑟，圣人侧席心腹恃。",
      "蜀亮秦猛今再生，太阿何妨柄授以。",
      "同升弟子尽豪杰，教冑曰夔共工倕。",
      "良朋一德致中兴，大快民心民权畀。",
      "岂知皇天未悔祸，狂澜忽撼中流砥。",
      "一摘再摘黄台瓜，鸱鸮鸱鸮我室毁！",
      "间道匆匆衣带诏，钓党银铛付六理。",
      "宫中尧舜复垂帘，误召黄巾联指臂。",
      "七雄旗鼓叩关来，瑶水西巡事去矣。",
      "金缯倾国救目前，岌岌朝庭南宋比。",
      "当日谁人秉国钧，食参之肉罪难抵。",
      "回銮以来局一变，稍稍维新转针指。",
      "司农仰屋杼轴空，起视敌人又穷鄙。",
      "十羊九牧政多门，何救乾坤坠荆杞。",
      "逐臣星散海西东，死灰复燃天所使。",
      "国魂一缕续能长，谁肯煎胶奇凤觜？",
      "顷岁成王已嗣立，委裘而朝万方喜。",
      "相王摄政今周公，整顿河山及表里。",
      "百废俱举须得材，环顾盈廷厌诺唯。",
      "颇闻金鸡议放赦，故剑重求行自此。",
      "新会先生南海徒，环球寻遍佳山水。",
      "三载攀龙哭鼎湖，待呼养晦下邳圯。",
      "南海著书亦健在，师生复位早晚耳。",
      "震旦能者大有人，岂与箕子同斩祀。",
      "睡狮一醒据地吼，虎豹帖伏如狗彘。",
      "由来良医遇扁鹊，病入膏肓术能起。",
      "九万鹏程候好风，惊天事业从今始。",
      "嗟余不幸投荒裔，冢中枯骨生犹死。",
      "泥犁鬼趣苦可知，何足重陈污君耳。",
      "独叹仁人君子心，四海一家不歧视。",
      "惭愧俱为轩顼裔，西子不洁已非美。",
      "手种斋前白杨树，愁来酹酒歌蒿里。",
      "陇西家声自我坠，尽倾东海难洗耻。",
      "仰瞻高鸟思奋飞，毛羽未丰犹有俟。",
      "安得巨灵伸长臂，凭空拔之出尘滓。",
      "乌头变白更无期，发种种矣马加齿。",
      "恭闻高轩将远过，蓬莱云气东来紫。",
      "双双凫舄未朝天，游戏十洲采芳芷。",
      "七宝庄严定有人，长篇我独赓诗史。",
      "他年杜集附严诗，知有畸人逃畏垒。"
    ]
  },
  {
    "id": "adcfe4db3f0050bf015f0d096f990415",
    "title": "汉高祖",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "轵道降王拜马头，关中形势掌中收。",
      "布衣革命开新局，汤武当年起列侯。",
      "俎上杯羹脱楚囚，西归假意割鸿沟。",
      "君王斗智真长技，云梦他年亦伪游。"
    ]
  },
  {
    "id": "adcfe4db3f0050bf53db8c2ab9d50321",
    "title": "杨宅赏菊醉后作",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "陶公隐柴桑，逸兴托秋菊。",
      "采采东篱下，南山时在目。",
      "君非避世者，爱菊如陶公。",
      "花开日延客，置酒三径中。",
      "花艳既惊目，酒香亦扑鼻。",
      "谓余能咏花，许向花前醉。",
      "今年花信晚，十月始盛开。",
      "佳期误重九，请罚酒一杯。",
      "主人广长舌，巧为花解说。",
      "此酒宜罚君，奈何轻晚节。",
      "我时饮半醺，狂言乞紫云。",
      "不待主人诺，折归遗细君。"
    ]
  },
  {
    "id": "adcfe4db3f0050bf88435af192e01b05",
    "title": "吴通事歌",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "武峦山边鬼昼哭，年年豺虎厌人肉。",
      "金戈铁马斗神兵，一夜群魔旗下伏。",
      "人头饮器三年欠，甘心血溅雕题剑。",
      "欲将法雨洗腥风，成佛当时由一念。",
      "惨惨髑髅满秋草，即今车马诸罗道。",
      "子子孙孙拜君赐，千秋万岁吴通事。"
    ]
  },
  {
    "id": "adcfe4db3f0050bf0c8d68cc9d47744f",
    "title": "和昌谷浩歌",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "琪花玉树三山地，几度黄尘换清水？",
      "孤负阳春岁岁来，梧桐未老心半死。",
      "杖头恰有沽春钱，旗亭青帘扬暮烟。",
      "小玉调琴侑玉卮，歌声怨抑知恨谁？",
      "云屏六曲花间护，鸾凤画楼皆有主。",
      "可怜汉殿号无双，身殉琵琶葬胡土。",
      "檐钓斜挂银蟾蜍，毵毵柳发暗风梳。",
      "请君更尽杯中绿，莫待丁东漏壶促。"
    ]
  },
  {
    "id": "adcfe4db3f0050bfd9cd373a74047798",
    "title": "和昌谷梦天",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "鳞云砌就蔚蓝色，玉犬吠花天乍白。",
      "金阙争呈劝进书，仙官凤驾填香陌。",
      "旌旗变更白榆下，张翁偷跨刘翁马。",
      "此际天孙最断肠，机中泪共银河泻。"
    ]
  },
  {
    "id": "adcfe4db3f0050bf8dcefad57ae6b2f6",
    "title": "和昌谷金铜仙人辞汉歌",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "汉宫不见偷桃客，青雀西飞也无迹。",
      "悔把黄金铸此身，劫灰吹尽昆池碧。",
      "东指许都几千里，灞桥柳色悲行子。",
      "前度刘郎似梦中，秋风空记歌汾水。",
      "一生泪尽长安道，月照茂陵松柏老。",
      "无复江山属汉家，区区况乃金盘小。"
    ]
  },
  {
    "id": "adcfe4db3f0050bf853f05d8059fab93",
    "title": "追怀刘壮肃公",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "乾坤东港谁家地，金碧楼台笼海气。",
      "日浴咸池水尽红，珊瑚万树鲛人泪。",
      "当日仙洲筑将坛，淮南丛桂忆刘安。",
      "雷声千里开驰道，铜柱萧萧影尚寒。",
      "灿烂黄金新世界，等闲掷过恒河外。",
      "空费经营一片心，弯弓六载扶桑挂。",
      "万事人间总可哀，骑麟被发莫归来。",
      "匆匆海底扬尘后，闻说昆明亦劫灰。"
    ]
  },
  {
    "id": "adcfe4db3f0050bfc6fa1179929d7f86",
    "title": "挽陈瘦云",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "仙人偷下紫清殿，手琢娲皇石为砚。千金买赋笔如飞，噫气生风笑成电。",
      "巉绝海山碧四围，竹花不实凤苦饥。灵鳌顶上接何处，渺渺秦桥断此时。",
      "呼天无路天知否？聊且佯狂托醇酒。爱看梨园舞羽衣，广寒桂树别来久。",
      "三十四年春梦间，忽闻黄鹤呼子安。人生哀乐有何味？岁星虚位当早还。",
      "玉棺白日当空堕，蝉蜕尘中脱缰锁。末法三灾水火风，茫茫浩劫应怜我。",
      "神交方外久忘形，学到忘情却未能。拟待白杨秋月夜，绕坟来听唱诗声。"
    ]
  },
  {
    "id": "adcfe4db3f0050bf6bfdceb71fe50249",
    "title": "哭内子谢氏端",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "五伦始夫妇，伉俪谁不笃。",
      "况乃二十年，患难同颠覆？",
      "生世苦不谐，偕老愿斯足。",
      "夺我一人心，天乎何太酷！",
      "区区河鱼疾，良医手皆束。",
      "岂无海上方，不能占勿药？",
      "徽音与令仪，一朝归冥漠。",
      "静言思平生，百身嗟莫赎。"
    ]
  },
  {
    "id": "adcfe4db3f0050bf6bfdceb7112945b9",
    "title": "哭内子谢氏端",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "外家儒而医，订婚自总角。",
      "门户非所论，高堂重贤淑。",
      "当其初来嫔，冠盖盈吾族。",
      "季子未成名，苦劝下帷读。",
      "心心待鸾诰，荣亲及闺阁。",
      "每逢大比年，神前瓣香祝。",
      "不幸卒无成，青衫长落拓。",
      "负汝期望殷，至今怀惭怍。"
    ]
  },
  {
    "id": "adcfe4db3f0050bf6bfdceb7e0915510",
    "title": "哭内子谢氏端",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "岁在马羊间，亲见陵为谷。",
      "全家载以舟，辞乡远飘泊。",
      "吾母陈夫人，老态太羸弱。",
      "避地迁徙频，旧疾岁数作。",
      "我遍求巫医，汝不离床蓐。",
      "虽劳无倦容，历久心转肃。",
      "至诚感神明，危症辄平复。",
      "母得周花甲，汝功殊不薄。"
    ]
  },
  {
    "id": "adcfe4db3f0050bf6bfdceb7da53044c",
    "title": "哭内子谢氏端",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "自汝入我门，周年即坐蓐。",
      "一珠坠蚌胎，从此竟不育。",
      "上体皇姑心，小星为余蓄。",
      "我适自外归，少妇进茶酌。",
      "惊疑未及问，新房灿花烛。",
      "始知汝诚贤，不妒师樛木。",
      "常情因纳妾，闺中多反目。",
      "此举传诸人，可以愧末俗。"
    ]
  },
  {
    "id": "adcfe4db3f0050bf6bfdceb7329e9839",
    "title": "哭内子谢氏端",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "妾生两娇女，佩萸年甫六。",
      "长者名阿绵，十岁随汝宿。",
      "为姑在时生，爱若出己腹。",
      "前年妾产男，坠地夭殇速。",
      "昙花偶一现，赚汝三日哭。",
      "乃抱同姓儿，螟蛉期式谷。",
      "众雏尚无知，教养皆汝托。",
      "鬻子恩勤斯，至不暇膏沐。"
    ]
  },
  {
    "id": "adcfe4db3f0050bf6bfdceb76e053a70",
    "title": "哭内子谢氏端",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "我行神州久，世运叹衰叔。",
      "四海尽穷途，曰归食周粟。",
      "希望既断绝，不复修边幅。",
      "常恐信陵君，醇妇了残局。",
      "风雨听鸡鸣，引为夫子勖。",
      "忠规继以泣，言言皆金玉。",
      "令我大悔悟，奋起遏人欲。",
      "苟非内助贤，坠行终身辱。"
    ]
  },
  {
    "id": "adcfe4db3f0050bf6bfdceb73b37592d",
    "title": "哭内子谢氏端",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "从来富家妇，安坐事梳掠。",
      "井臼及缝纫，一切委婢仆。",
      "汝独亲服劳，不疲转为乐。",
      "敬遵吾母训，夜寐兴必夙。",
      "识字虽无多，簿记不敢略。",
      "财货出入间，毋漏宁重复。",
      "我懒汝能勤，家道赖不落。",
      "妾虽久亲炙，敢望继芳躅？"
    ]
  },
  {
    "id": "adcfe4db3f0050bf6bfdceb7be55fa13",
    "title": "哭内子谢氏端",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "我自分家来，岁入仅千斛。",
      "下比中人产，生计未窘蹙。",
      "汝又善持家，凡百从俭朴。",
      "基业不增旧，坐我爱挥霍。",
      "三年飓与涝，加以新卜筑。",
      "遂割龟阴田，补疮自剜肉。",
      "汝病半因此，郁郁日瘦削。",
      "罪过我自知，在汝无怨讟。"
    ]
  },
  {
    "id": "adcfe4db3f0050bf6bfdceb764e2fd10",
    "title": "哭内子谢氏端",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "天道云福善，茫昧究难度！",
      "妇德如汝贤，年合比龟鹤。",
      "奈何四十一，遽遣脱尘缚。",
      "犹记两月前，凶梦先我告。",
      "夜梦不见人，所见皆鬼箓。",
      "魂游墟墓间，自恐死期促。",
      "当时苦不信，听罢付一噱。",
      "悔不急为善，禳汝年运恶。"
    ]
  },
  {
    "id": "adcfe4db3f0050bf6bfdceb7933aee9c",
    "title": "哭内子谢氏端",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "自我归故乡，三迁事田牧。",
      "去腊始定居，择地汴溪曲。",
      "红瓦映白茅，数椽倚修竹。",
      "喜无车马喧，兼复富鱼簌。",
      "相对颇欣然，考槃咏薖轴。",
      "岂知乍经冬，汝遽别此屋。",
      "空阶想履綦，纱窗阅奁盝。",
      "彼美已云遥，空庭为谁绿？"
    ]
  },
  {
    "id": "adcfe4db3f0050bf6bfdceb75b510159",
    "title": "哭内子谢氏端",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "忽忽六年中，母逝汝又续。",
      "回思渡海时，三人剩余独。",
      "徘徊天地间，生趣日萧索。",
      "将于母圹旁，宅兆左右卜。",
      "一以待吾死，一以安汝魄。",
      "合葬祔阿母，以践生前约。",
      "千世万世后，松楸雾峰麓。",
      "魂灵如有知，庶几不寂寞。"
    ]
  },
  {
    "id": "adcfe4db3f0050bf6bfdceb78da5e70a",
    "title": "哭内子谢氏端",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "我不从佛教，乡邻多怪愕。",
      "超度语无稽，三界事非确。",
      "纵令有三界，汝行无差错。",
      "定然升天堂，而不入地狱。",
      "何事动铙鼓，急急抱佛脚。",
      "我欲为奉倩，泉路去追逐。",
      "下顾黄口儿，未能忘舐犊。",
      "恩义无以报，报汝以期服。"
    ]
  },
  {
    "id": "adcfe4db3f0050bf6bfdceb7fc74a8ea",
    "title": "哭内子谢氏端",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "汝本儒家女，四诫从少熟。",
      "孝姑及诸姑，妯娌皆和睦。",
      "下逮婢妾辈，有恩而不虐。",
      "呜呼不永年，哀叹遍戚属。",
      "阃内失此贤，是我太薄福。",
      "强为悼亡诗，愧不如潘岳。",
      "俚语述庸行，岂足相表襮。",
      "将求大君子，彤管播芬馥。"
    ]
  },
  {
    "id": "adcfe4db3f0050bf6098b218dca007cb",
    "title": "飓风后作",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "甲寅闰五月，二十日巳刻。",
      "大风西北至，窗户震相击。",
      "我时病在床，强起视天色。",
      "妖云满空飞，怪雾四山幂。",
      "入夜雨又来，连朝风不息。",
      "吹山作平地，倒海泻霂霢。",
      "世情久混浊，天欲一洗涤。",
      "不然何恣睢，信宿才敛迹。",
      "我家夹双溪，开户闻㶁㶁。",
      "试登墙头望，涨起十馀尺。",
      "情知临溪田，多半成大泽。",
      "悔不学苏秦，游说遍六国。",
      "苦恋此二顷，如今竟何益！",
      "况乃南溪近，直欲占吾宅。",
      "薄晚尤可危，四顾皆昏黑。",
      "水势知若何，吉凶两难测。",
      "姬人谋欲遁，摒挡颇劳剧。",
      "包裹叙与珥，并我破书册。",
      "一任其所为，实告恐相吓。",
      "逃难谁暇携，枉费忙永夕。",
      "北溪水更大，走路况难觅。",
      "南北若交攻，我家付河伯。",
      "卜居一不慎，遗害至此极！",
      "我自致途穷，呜呼欲谁责！",
      "薄命轻险艰，到此岂复惕。",
      "怦怦虽稍动，默默旋自抑。",
      "高声唤仆僮，阶渠速梳剔。",
      "庭潦入吾庐，使我不能食。",
      "荷锄冲雨风，眼闭鼻为塞。",
      "伤心给以酒，解其寒气迫。",
      "执劳与汝职，性命且须惜。",
      "纷纷墙壁坏，崩裂声动魄。",
      "铁缆系屋牢，差喜未倾侧。",
      "全家免雨立，沦胥死亦得。",
      "群儿不识忧，满室乱跳踯。",
      "叫怒索果饵，谁能即嗔斥？",
      "存亡呼吸间，人我共艰厄。",
      "海疆弹丸地，民生糠籺窄。",
      "正逢力役兴，又值赋税亟。",
      "虽无旱潦忧，挹注尚无策。",
      "降此滔天灾，天乎岂保赤！",
      "平生悲悯情，此际填胸臆。",
      "持以语妻拿，渠辈苦未识。",
      "悠悠三日间，如一大劫历。",
      "今朝水半退，风停两微滴。",
      "家人喜更生，已免毙压溺。",
      "整葺破坏馀，饿死非所戚。",
      "所愧听哀鸿，而无施济力。",
      "海天岁多飓，水利未筹画。",
      "更恐好田庐，频注龙宫籍。",
      "愿陈穷者言，敬告当途客。"
    ]
  },
  {
    "id": "adcfe4db3f0050bf18e820cc703b720b",
    "title": "初见雪",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "我年四十一，今日初见雪。",
      "天公弄狡狯，戏锯玉为屑。",
      "出门何皑皑，照昼光于月。",
      "处处水精帘，家家白银阙。",
      "人在冰壶中，肝胆俱皎洁。",
      "莹然内观心，坐觉六尘灭。",
      "只愁冷我肠，饮酒令之热。",
      "在风西北起，暮气森肃杀。",
      "松竹冻不僵，梅花香更烈。",
      "百草零落后，岁寒知劲节。",
      "古人山阴棹，兴为知己发。",
      "长安门户多，野人耻干谒。",
      "独忆谢女吟，连环思不绝。"
    ]
  },
  {
    "id": "adcfe4db3f0050bf7f9b6e603d2fc36a",
    "title": "哭谢颂臣先生",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "我欲哭谢公，匝月诗不成。失我忘年之老友，使我执笔未下泪先零。",
      "公在甲乙间，攘臂随武夫。中兴慕罗李，耻作章句儒。",
      "失志走闽越，岭海穷崎岖。金尽复归来，父子耕山隅。",
      "少从潜翁游，青乌早研究。又熟仲景书，云是仲山授。",
      "方技一以精，车马门辐辏。避名名转盛，多才深自咒。",
      "我昨居拺东，邻近时相觅。顷又徙詹园，未疏来往迹。",
      "登堂出妻子，过饭忘主客。萧然势利外，意气相感激。",
      "栎社会文间亦至，小诗往往饶壮气。菽园诗话录两篇，中原才人识谢四。",
      "我诗肮脏公独嗜，高歌每击唾壶碎。尝言平生文字交，后有林十前邱二。",
      "呜呼往事在眼前，公乎赍恨已长眠。一生刀圭起人死，无药自疗宁非天！",
      "我归自东未及访，素车会葬丛冢边。叹公生圹手自筑，官山令严竟舍旃。",
      "大坑坑东科山上，旧游处处固无恙。百年魂魄不复返，溪山一望一惆怅。",
      "海外耆旧遂凋谢，结交少年谁可仗？人生知己能几人，临风痛哭声一放。"
    ]
  },
  {
    "id": "adcfe4db3f0050bffb44d60c86d83731",
    "title": "子夜歌四首",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "郎如兔丝草，侬似女萝枝。",
      "一朝相萦抱，缠绵无已时。"
    ]
  },
  {
    "id": "adcfe4db3f0050bffb44d60c3dc9d6e6",
    "title": "子夜歌四首",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "与郎离别来，泪点长洗面。",
      "消瘦暗自惊，玉臂松金钏。"
    ]
  },
  {
    "id": "adcfe4db3f0050bffb44d60c51a6216f",
    "title": "子夜歌四首",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "虚度春时节，三年直到今。",
      "灯花夜深吐，欲剪恐伤心。"
    ]
  },
  {
    "id": "adcfe4db3f0050bffb44d60c3f74fcb9",
    "title": "子夜歌四首",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "手写婵妍影，殷勤远寄将。",
      "相思一展画，似妾在君傍。"
    ]
  },
  {
    "id": "adcfe4db3f0050bf94dbaa9fb62c23d6",
    "title": "将进酒",
    "authorName": "林朝崧",
    "authorId": "adcfe4db3f0050bf7e9e346de9fb23e9",
    "dynasty": "清",
    "content": [
      "白日短短驹过隙，人生上寿不满百。等闲断送黑头春，漏尽钟鸣叹何益？",
      "邯郸侠，河东贾，白门才人徐与庾，难得相逢夜三五。",
      "月窥窗，花照户。狗儿吹笛，花奴击鼓。美人笑酌金鹦鹉，绣襟红香沾马乳。",
      "樽前低唱灯前舞，珍羞络绎仙厨脯。熊白猩唇贱如土，何家万钱何足数。",
      "君不饮，更何待？身外浮荣朝槿花，世间万事桑麻海。",
      "一壶之中别有天，期君共醉三千载。"
    ]
  },
  {
    "id": "adcfe4db3f10882f801d8d069427efc0",
    "title": "塞鼓",
    "authorName": "李结",
    "authorId": "adcfe4db3f10882fd1457b72d1457b72",
    "dynasty": "清",
    "content": [
      "塞鼓惨渊渊，幽都落日天。",
      "严阴壮短昴，朔吹下寒烟。",
      "岁事孤鸿外，霜威万马前。",
      "谁知貂锦客，倚剑望三边。"
    ]
  },
  {
    "id": "adcfe4db3f10882f01b06715a82f3053",
    "title": "和许正卿见怀原韵",
    "authorName": "李结",
    "authorId": "adcfe4db3f10882fd1457b72d1457b72",
    "dynasty": "清",
    "content": [
      "蛮荒镫月送生涯，上国江山照物华。",
      "方恨南昌违北斗，翻令西子羡东家。",
      "劳人身世皆樯燕，盖代功名亦盏蛇。",
      "待与吾师听流水，成连会泛海天槎。"
    ]
  },
  {
    "id": "adcfe4db3f10882fc668c5938f1ca723",
    "title": "京口口占",
    "authorName": "李结",
    "authorId": "adcfe4db3f10882fd1457b72d1457b72",
    "dynasty": "清",
    "content": [
      "汩汩涛波出广陵，关梁咫尺润州城。",
      "送人万柳参差没，夺眼诸山次第生。",
      "三楚暮云寒有思，九江落日浩无情。",
      "劳生未厌听胡笛，愧煞中流击楫声。"
    ]
  },
  {
    "id": "adcfe4db3f10882f0da0bf69e8b32b6a",
    "title": "吉州道中",
    "authorName": "李结",
    "authorId": "adcfe4db3f10882fd1457b72d1457b72",
    "dynasty": "清",
    "content": [
      "马蹄前路莽苍苍，回指寒林是故乡。",
      "草木岂知人事变，间关赢得役车忙。",
      "几家村落成墟墓，终古河山对夕阳。",
      "莫怪停鞭行更缓，沿溪十里橘橙香。"
    ]
  },
  {
    "id": "adcfe4db3f10882fa6fcb8d3563d7ab9",
    "title": "宿瓜州",
    "authorName": "李结",
    "authorId": "adcfe4db3f10882fd1457b72d1457b72",
    "dynasty": "清",
    "content": [
      "忍别东吴却上征，西风吹雪浩纵横。",
      "孤镫未照西归梦，且听东流一夜声。"
    ]
  },
  {
    "id": "adcfe4db3f10882f09b6808a3f5ab8d7",
    "title": "京口望金山示吴将军",
    "authorName": "李结",
    "authorId": "adcfe4db3f10882fd1457b72d1457b72",
    "dynasty": "清",
    "content": [
      "夕阳滚滚海门涛，大将楼船暮雪高。",
      "谁向天南扼天险，梵王宫殿压金鳌。"
    ]
  },
  {
    "id": "adcfe4db3f10882f91c0745bf99a2bb7",
    "title": "金山绝顶晓望",
    "authorName": "李结",
    "authorId": "adcfe4db3f10882fd1457b72d1457b72",
    "dynasty": "清",
    "content": [
      "烂烂匏瓜懒不扪，冥冥钟梵歇天门。",
      "海波忽动扶桑紫，金粟山河绕世尊。"
    ]
  },
  {
    "id": "adcfe4db3f10882f89f18380ebcdf0c1",
    "title": "中秋登南昌南楼玩月有寄用东坡韵",
    "authorName": "李结",
    "authorId": "adcfe4db3f10882fd1457b72d1457b72",
    "dynasty": "清",
    "content": [
      "南昌仙人楼何高，上凌月窟宵察毫。",
      "三年两次失佳会，不随众上看银涛。",
      "尔来散尽便娟子，十丈飞甍杳如水。",
      "酒酣舞节无奈何，忽复登楼惆怅起。",
      "此时碧汉飞晶丸，妖蟆避焰都潜蟠。",
      "转留更恋玩莫释，冰辉乱溢生芒寒。",
      "回首秦吴复燕汴，繁华百代须臾变。",
      "但闻帝子閟银盘，那见仙人遗铁板。",
      "重挥双泪对江山，露草风镫若个坚。",
      "照遍古人今月在，不留今月古人看。",
      "古今看月斯楼好，一一欢娱太潦草。",
      "数去明年恐更非，悲来今夕还应老。",
      "自从离别万事贫，南昌风景尽愁人。",
      "凭栏一吐肝胆出，为寄当时楼上客。"
    ]
  },
  {
    "id": "adcfe4db3f10882f1da2e0e094552b2a",
    "title": "直中书省学谢玄晖体有寄",
    "authorName": "李结",
    "authorId": "adcfe4db3f10882fd1457b72d1457b72",
    "dynasty": "清",
    "content": [
      "黄晖霭紫轪，索景驰金爵。",
      "钟镛殷西清，球鼎閟东阁。",
      "愔愔玉漏歇，幂幂金露落。",
      "禁卫集駴鼓，将作散丹雘。",
      "伊余躬休庆，肃佩趋禁钥。",
      "未遗贡公荣，窃厕曼倩谑。",
      "弇微泚貂珥，陋拙汗朱襮。",
      "敢尘侧阶典，聊忝登池乐。",
      "寄语隐雾豹，勿訾乘轩鹤。"
    ]
  },
  {
    "id": "adcfe4db3f10882f3b516a0869d48747",
    "title": "望湖楼",
    "authorName": "李结",
    "authorId": "adcfe4db3f10882fd1457b72d1457b72",
    "dynasty": "清",
    "content": [
      "君今望湖楼上眠，楼前已系过湖船。",
      "明朝我始探湖出，登楼望湖心惘然。"
    ]
  },
  {
    "id": "adcfe4db3f1d8fbfa53cb9c88abff65f",
    "title": "游华藏庵",
    "authorName": "杜依中",
    "authorId": "adcfe4db3f1d8fbfd1457b72d1457b72",
    "dynasty": "清",
    "content": [
      "百年尘劫里，过眼一风灯。",
      "解脱人皆佛，清闲我亦僧。",
      "升沉原有故，梦觉果何凭。",
      "借得蒲团力，消磨障几层。"
    ]
  },
  {
    "id": "adcfe4db3f1d8fbff35a008d3da18c32",
    "title": "舟次河北自饮",
    "authorName": "杜依中",
    "authorId": "adcfe4db3f1d8fbfd1457b72d1457b72",
    "dynasty": "清",
    "content": [
      "好月随舟转，相看醉影斜。",
      "雄心非藉酒，清泪岂闻笳。",
      "城废连年水，民荒何处家。",
      "同人各努力，莫待鬓毛华。"
    ]
  },
  {
    "id": "adcfe4db3f1d8fbf72e138d7605e8a95",
    "title": "偶成",
    "authorName": "杜依中",
    "authorId": "adcfe4db3f1d8fbfd1457b72d1457b72",
    "dynasty": "清",
    "content": [
      "穷有千年恨，诗无一字工。",
      "心存生死外，身老乱离中。",
      "剑气冲星动，琴声带月空。",
      "交游零落尽，赖得梦魂通。"
    ]
  },
  {
    "id": "adcfe4db3f1d8fbfdfe2a05a3fb9b0a1",
    "title": "夏日村居",
    "authorName": "杜依中",
    "authorId": "adcfe4db3f1d8fbfd1457b72d1457b72",
    "dynasty": "清",
    "content": [
      "今古纷纭未易评，松间石上暂移情。",
      "驱愁任我排棋阵，破恨同人共酒兵。",
      "新法已经残海内，清谈自是误苍生。",
      "近来司马多征战，曾否当年细柳营。"
    ]
  },
  {
    "id": "adcfe4db3f1d8fbf1e9a6679affa1f52",
    "title": "和黄石斋",
    "authorName": "杜依中",
    "authorId": "adcfe4db3f1d8fbfd1457b72d1457b72",
    "dynasty": "清",
    "content": [
      "一片荒凉万里沙，诗书谁是邺侯家。",
      "空知民困黄河急，愁看天文北斗斜。",
      "云暗深山龙唤雨，香来古寺鹿衔花。",
      "当前过去浑如梦，半榻松风听《法华》。"
    ]
  },
  {
    "id": "adcfe4db3f2e6c02e90d415ec54ba19b",
    "title": "老松",
    "authorName": "恽珠",
    "authorId": "adcfe4db3f2e6c0221be9a4b9a1de01f",
    "dynasty": "清",
    "content": [
      "万古郁葱茏，何人种此松。",
      "苍涛声一片，圆盖影千重。",
      "鹤骨擎丹壁，虬枝秀碧峰。",
      "只愁春今节，雷雨化为龙。"
    ]
  },
  {
    "id": "adcfe4db3f2e6c02ac13b8ca788c846f",
    "title": "钱塘渡江",
    "authorName": "恽珠",
    "authorId": "adcfe4db3f2e6c0221be9a4b9a1de01f",
    "dynasty": "清",
    "content": [
      "潮头不怕险，飞棹逐潮行。",
      "风力一帆饱，山光两岸明。",
      "南来出涧壑，东望达蓬瀛。",
      "直破怒涛去，壮怀无限情。"
    ]
  },
  {
    "id": "adcfe4db3f2e6c024128e4d2f5ab0c09",
    "title": "崮山驿晓发",
    "authorName": "恽珠",
    "authorId": "adcfe4db3f2e6c0221be9a4b9a1de01f",
    "dynasty": "清",
    "content": [
      "旅馆柝声残，呼童整绣鞍。",
      "林遮山径黑，月浸戍楼寒。",
      "少小长随宦，驰驱竟自安。",
      "平生多游兴，到处望烟峦。"
    ]
  },
  {
    "id": "adcfe4db3f2e6c02e658363da8522db4",
    "title": "春游",
    "authorName": "恽珠",
    "authorId": "adcfe4db3f2e6c0221be9a4b9a1de01f",
    "dynasty": "清",
    "content": [
      "芳草芊芊没马蹄，春光最好帝城西。",
      "桃花浪暖鱼苗长，杨柳阴深燕子低。",
      "一片明湖如镜朗，几重远岫与云齐。",
      "雅游终日浑忘倦，缓促香轮月满溪。"
    ]
  },
  {
    "id": "adcfe4db3f2e6c026fbd40b8d9461dbd",
    "title": "喜大儿麟庆连捷南宫诗以勖之",
    "authorName": "恽珠",
    "authorId": "adcfe4db3f2e6c0221be9a4b9a1de01f",
    "dynasty": "清",
    "content": [
      "乍见泥金喜复惊，祖宗慈荫汝身荣。",
      "功名虽并春风发，心性须如秋水平。",
      "处世毋忘修德业，立身慎莫坠家声。",
      "言中告戒休轻忽，持此他年事圣明。"
    ]
  },
  {
    "id": "adcfe4db3f2e6c02d8a5c1bb2a14b622",
    "title": "暮春",
    "authorName": "恽珠",
    "authorId": "adcfe4db3f2e6c0221be9a4b9a1de01f",
    "dynasty": "清",
    "content": [
      "不觉春将去，天涯人未还。",
      "可怜巾上泪，点点尽成斑。"
    ]
  },
  {
    "id": "adcfe4db3f2e6c028842bb8707d2c5a6",
    "title": "雨过",
    "authorName": "恽珠",
    "authorId": "adcfe4db3f2e6c0221be9a4b9a1de01f",
    "dynasty": "清",
    "content": [
      "雨过中庭万象清，绿阴深处晚凉生。",
      "自移竹榻来幽院，坐听枝头好鸟鸣。"
    ]
  },
  {
    "id": "adcfe4db3f2e6c0245eab8b65f2e2d2d",
    "title": "锦鸡",
    "authorName": "恽珠",
    "authorId": "adcfe4db3f2e6c0221be9a4b9a1de01f",
    "dynasty": "清",
    "content": [
      "闲对清波照彩衣，遍身金锦世应稀。",
      "一朝脱却樊笼去，好向朝阳学凤飞。"
    ]
  },
  {
    "id": "adcfe4db3f2e6c02ae1073a9e6b3cec3",
    "title": "接家书",
    "authorName": "恽珠",
    "authorId": "adcfe4db3f2e6c0221be9a4b9a1de01f",
    "dynasty": "清",
    "content": [
      "书寄平安慰远人，那知对此倍思亲。",
      "高堂真否身康健，雁字分飞已四春。"
    ]
  },
  {
    "id": "adcfe4db3f2e6c02603291ba7719e497",
    "title": "种菊次外韵",
    "authorName": "恽珠",
    "authorId": "adcfe4db3f2e6c0221be9a4b9a1de01f",
    "dynasty": "清",
    "content": [
      "主人幽兴学陶潜，植向东篱露未干。",
      "花事一年从此尽，等闲莫作众芳看。"
    ]
  },
  {
    "id": "adcfe4db3f2e6c029f986ed163817a7c",
    "title": "雨夜舟中",
    "authorName": "恽珠",
    "authorId": "adcfe4db3f2e6c0221be9a4b9a1de01f",
    "dynasty": "清",
    "content": [
      "连宵春雨洒征篷，独拥罗衾漏欲终。",
      "千里怀人无远近，梦魂长在浙西东。"
    ]
  },
  {
    "id": "adcfe4db3f2f04d90562c001f8484e90",
    "title": "晚抵彭城渡河",
    "authorName": "鲍之钟",
    "authorId": "adcfe4db3f2f04d9d1457b72dc40b712",
    "dynasty": "清",
    "content": [
      "乱山行欲尽，落日大河横。",
      "水长频移渡，堤高半掩城。",
      "黄楼迷处所，白塔最分明。",
      "暝色沙桥路，弓衣数骑行。"
    ]
  },
  {
    "id": "adcfe4db3f2f04d93b9ef01d92e02f1c",
    "title": "沅陵七夕同德树堂江上夜坐",
    "authorName": "鲍之钟",
    "authorId": "adcfe4db3f2f04d9d1457b72dc40b712",
    "dynasty": "清",
    "content": [
      "天涯此何夕，斜月一钩闲。",
      "共坐清沅上，回瞻碧汉间。",
      "鱼龙潜泽国，镫火动江关。",
      "竟夜看云度，双星带楚山。"
    ]
  },
  {
    "id": "adcfe4db3f2f04d90dd0e4d949e2b42f",
    "title": "广陵中秋待月",
    "authorName": "鲍之钟",
    "authorId": "adcfe4db3f2f04d9d1457b72dc40b712",
    "dynasty": "清",
    "content": [
      "竹西高馆坐披云，霁少阴多客思纷。",
      "秋到此时刚一半，月从何处得三分。",
      "镫残别馆和烟湿，叶走空阶杂雨闻。",
      "似有箫声桥畔路，酒阑惆怅杜司勋。"
    ]
  },
  {
    "id": "adcfe4db3f2f04d991501b0ddef45c18",
    "title": "题谢芗泉侍御金焦放舟图",
    "authorName": "鲍之钟",
    "authorId": "adcfe4db3f2f04d9d1457b72dc40b712",
    "dynasty": "清",
    "content": [
      "谢公只爱东山住，未识金焦两点青。",
      "何似称诗狂御史，相将放棹古中泠。",
      "天空铙吹惊秋籁，波静鱼龙避使星。",
      "我自菰蒲惭旧隐，十年孤负草堂灵。"
    ]
  },
  {
    "id": "adcfe4db3f2f04d96b5e4b4b0f1c17a8",
    "title": "赠严冬友",
    "authorName": "鲍之钟",
    "authorId": "adcfe4db3f2f04d9d1457b72dc40b712",
    "dynasty": "清",
    "content": [
      "淮南秋杪见飞鸿，萍梗无端接远风。",
      "海内有情吾辈在，天涯多病几人同。",
      "殷勤酒盏违官阁，珍重吟笺托钓筒。",
      "柳色已残梅信早，凭谁折寄慰匆匆。"
    ]
  },
  {
    "id": "adcfe4db3f2f04d96b5e4b4b451a5ac2",
    "title": "赠严冬友",
    "authorName": "鲍之钟",
    "authorId": "adcfe4db3f2f04d9d1457b72dc40b712",
    "dynasty": "清",
    "content": [
      "丁卯桥边旧有村，维舟相访值黄昏。",
      "客愁近转山阴棹，乡梦遥连白下门。",
      "云暗西津分雁影，月明南浦失潮痕。",
      "林宗此日方游艺，剪韭何人共夕飧。"
    ]
  },
  {
    "id": "adcfe4db3f2f04d9044dcbe9d840a753",
    "title": "暮抵潭柘寺",
    "authorName": "鲍之钟",
    "authorId": "adcfe4db3f2f04d9d1457b72dc40b712",
    "dynasty": "清",
    "content": [
      "峰峰带夕阳，倏已落山背。",
      "参差楼殿影，远山藤萝外。",
      "沿缘白石湾，豁开青莲界。",
      "郁然松桧深，金刹山门大。",
      "撞钟千指集，洗钵诸天会。",
      "遂登般若坛，一览众峰最。",
      "暝色到来迟，苍崖犹可绘。",
      "寻幽非易竟，日夕亦云愒。",
      "一觉到僧床，潺潺枕边濑。"
    ]
  },
  {
    "id": "adcfe4db3f2f04d9cfee7ad4241e1eea",
    "title": "历游三山大悲诸寺",
    "authorName": "鲍之钟",
    "authorId": "adcfe4db3f2f04d9d1457b72dc40b712",
    "dynasty": "清",
    "content": [
      "山深趣不穷，寺古荒亦妙。",
      "我来值秋晚，霜叶红如烧。",
      "径曲遂幽寻，峰明宜远眺。",
      "坡陀上下竺，历落东西庙。",
      "白塔出青林，红亭围碧沼。",
      "苍黄非一状，岩壑各争峭。",
      "崦外递钟声，云中闻语笑。",
      "兴余留不尽，佳处求其要。",
      "返景入空林，蒙蒙子规叫。"
    ]
  },
  {
    "id": "adcfe4db3f320526247ad5134db3c7ca",
    "title": "江行怀古",
    "authorName": "裘曰修",
    "authorId": "adcfe4db3f320526d1457b72d1457b72",
    "dynasty": "清",
    "content": [
      "清诗成漫兴，浊酒得孤斟。",
      "芳草自朝暮，浮云无古今。",
      "江山供野眺，风雨入长吟。",
      "南国经过地，劳劳客子心。"
    ]
  },
  {
    "id": "adcfe4db3f320526247ad5138268221a",
    "title": "江行怀古",
    "authorName": "裘曰修",
    "authorId": "adcfe4db3f320526d1457b72d1457b72",
    "dynasty": "清",
    "content": [
      "莺花江总宅，风月谢公墩。",
      "画舫青溪水，红楼白下门。",
      "莲花更莲子，桃叶复桃根。",
      "乐府凄凉遍，重歌动客魂。"
    ]
  },
  {
    "id": "adcfe4db3f320526184b0de03ed1c096",
    "title": "晚步书所见",
    "authorName": "裘曰修",
    "authorId": "adcfe4db3f320526d1457b72d1457b72",
    "dynasty": "清",
    "content": [
      "村落萧疏瓦屋稀，槿篱花谢杞苗肥。",
      "趁虚客度深林散，看剧人从近市归。",
      "柳外佛镫双碣废，岸边渔火一星微。",
      "意行乍觉新凉动，习习水风飘夹衣。"
    ]
  },
  {
    "id": "adcfe4db3f320526f247e55f18236a9a",
    "title": "杨柳店有晋太傅羊叔子祠盖故里也读壁间旧句云老决收吴策辄成长律",
    "authorName": "裘曰修",
    "authorId": "adcfe4db3f320526d1457b72d1457b72",
    "dynasty": "清",
    "content": [
      "杨柳阴阴太傅祠，行人下马读残碑。",
      "遗言杜预才堪代，敛手张华计不疑。",
      "我谓孙王归洛后，略如隋帝破陈时。",
      "登床若忆何曾语，下濑楼船空尔为。"
    ]
  },
  {
    "id": "adcfe4db3f3205265e6d09bca47b18fa",
    "title": "雄县",
    "authorName": "裘曰修",
    "authorId": "adcfe4db3f320526d1457b72d1457b72",
    "dynasty": "清",
    "content": [
      "疏疏杨柳荡秋阴，瑟瑟西风飘客襟。",
      "人到中年易哀乐，地非吾土倦登临。",
      "沙盘远戍三关险，浪拍危桥一水深。",
      "北际南垂大如许，夕阳千古此消沈。"
    ]
  },
  {
    "id": "adcfe4db3f320526c7dc47bddb2c988b",
    "title": "辽阳州",
    "authorName": "裘曰修",
    "authorId": "adcfe4db3f320526d1457b72d1457b72",
    "dynasty": "清",
    "content": [
      "襄平遗垒此初经，一水依然走百灵。",
      "劫火销余千顷渌，战尘飞尽四山青。",
      "旧京尚识龙兴地，仙迹难寻鹤化形。",
      "极目海天缥缈外，寒云漠漠雪冥冥。"
    ]
  },
  {
    "id": "adcfe4db3f320526e8a0a4b936441adb",
    "title": "寄魏懋堂",
    "authorName": "裘曰修",
    "authorId": "adcfe4db3f320526d1457b72d1457b72",
    "dynasty": "清",
    "content": [
      "娟娟美人隔秋水，浓阴匝地寒光起。",
      "清砧断续西风生，数声飘入遥天里。",
      "白日荡荡飞鴐鹅，岱宗远意青如何。",
      "壮怀欲吐空自诧，我当把酒谁当歌。",
      "去年高会华簪集，意气纵横妙无敌。",
      "旧欢忽堕两经秋，俯仰人间坐愁寂。",
      "羊城骊唱那可闻，三湘使客吟暮云。",
      "虚堂瑟缩不成寐，月落屋梁疑见君。"
    ]
  },
  {
    "id": "adcfe4db3f320526f202e25f79c37f8a",
    "title": "江行怀古其二",
    "authorName": "裘曰修",
    "authorId": "adcfe4db3f320526d1457b72d1457b72",
    "dynasty": "清",
    "content": [
      "江左开基后，人争艳霸图。",
      "衣冠垂六姓，襟带到三吴。",
      "对客挥谭尘，当筵击唾壶。",
      "风流与割据，此意久荒芜。"
    ]
  },
  {
    "id": "adcfe4db3f33380948d97498a0d47d8d",
    "title": "游亭林宝云寺访顾侍郎读书堆洗研池遗迹并读赵承旨宝云寺碑",
    "authorName": "张兴镛",
    "authorId": "adcfe4db3f333809d1457b72d1457b72",
    "dynasty": "清",
    "content": [
      "异代名蓝杂市廛，宝云遗额到今传。",
      "读书堆上草成带，洗砚池边苔作钱。",
      "千载空留华表语，一碑犹识至元镌。",
      "从容野衲凭相问，触忤愁心为破禅。"
    ]
  },
  {
    "id": "adcfe4db3f3338098c4fb21e7c555d4e",
    "title": "寄妹",
    "authorName": "张兴镛",
    "authorId": "adcfe4db3f333809d1457b72d1457b72",
    "dynasty": "清",
    "content": [
      "燕山怅望雁南飞，客舍频年忆令晖。",
      "别久祇惊时节换，路长定讶信音稀。",
      "大罗有梦身空到，上药无成计屡非。",
      "何日故园同剪烛，七丝湘水夜深挥。"
    ]
  },
  {
    "id": "adcfe4db3f34bd6fdab684c339d4e3d5",
    "title": "崖州寇莱公祠",
    "authorName": "袁翼",
    "authorId": "adcfe4db3f34bd6fd1457b72d1457b72",
    "dynasty": "清",
    "content": [
      "独有乖崖老，能知天下才。",
      "六军孤注险，万里逐臣来。",
      "池上星犹陨，墙阴竹遍栽。",
      "庙中今报赛，蜡泪又成堆。"
    ]
  },
  {
    "id": "adcfe4db3f34bd6f6d7ff1daa4664e5e",
    "title": "吕城",
    "authorName": "袁翼",
    "authorId": "adcfe4db3f34bd6fd1457b72d1457b72",
    "dynasty": "清",
    "content": [
      "阿蒙城址长蒿蓬，依旧江流日夜东。",
      "远岸楼台残月下，严更鼓角乱山中。",
      "爬沙大蟹时穿簖，扑火秋虫误打篷。",
      "叹息荆州人熟睡，白衣稚子竟英雄。"
    ]
  },
  {
    "id": "adcfe4db3f34bd6fbaa715a82356c4b1",
    "title": "舟中立夏日示章宝笙同年",
    "authorName": "袁翼",
    "authorId": "adcfe4db3f34bd6fd1457b72d1457b72",
    "dynasty": "清",
    "content": [
      "吹到炎风十里潭，岚光泼墨水拖蓝。",
      "乡音有客同吴下，春梦无声别岭南。",
      "茉莉香薰新苎袷，樱桃红入小筠篮。",
      "木鱼歌里渔郎饭，祭灶今朝饷麦蚕。"
    ]
  },
  {
    "id": "adcfe4db3f3a318e3660461e300f3a43",
    "title": "送乔文和文剑州",
    "authorName": "倪灿",
    "authorId": "adcfe4db3f3a318ebc5738647fea637f",
    "dynasty": "清",
    "content": [
      "渝峡远通涪万水，嘉陵险接阆中山。分符刺史初行部，旧语参军正解蛮。",
      "橦布芋田征税薄，青松白鹤讼庭间。他年更殊方绩，应在文翁伯仲间。"
    ]
  },
  {
    "id": "adcfe4db3f3ab9211c48ba1d4fcc142e",
    "title": "庚午二月初二日为怡园主人六旬双庆暨母夫人八秩华诞社友具餪筵为寿二首",
    "authorName": "王其元",
    "authorId": "adcfe4db3f3ab921d1457b72d1457b72",
    "dynasty": "清",
    "content": [
      "豫祝怡园嘏，春阴酿绮筵。",
      "几人周甲庆，一老杖朝年。",
      "母寿兼妻令，宾嘉复主贤。",
      "楼头听夜雨，消息杏花天。"
    ]
  },
  {
    "id": "adcfe4db3f3ab9211c48ba1d475163a6",
    "title": "庚午二月初二日为怡园主人六旬双庆暨母夫人八秩华诞社友具餪筵为寿二首",
    "authorName": "王其元",
    "authorId": "adcfe4db3f3ab921d1457b72d1457b72",
    "dynasty": "清",
    "content": [
      "省识朋簪寿，君家美独专。",
      "合成年二百，祝到客三千。",
      "桃熟西池上，尊开北海边。",
      "愿将身化燕，飞贺画堂前。"
    ]
  },
  {
    "id": "adcfe4db3f3ab92118a3fbca3d33b16d",
    "title": "奉读冶盦仁兄五十述怀诗赋此谨赠二首",
    "authorName": "王其元",
    "authorId": "adcfe4db3f3ab921d1457b72d1457b72",
    "dynasty": "清",
    "content": [
      "百龄强半过匆匆，壮志潜消离乱中。",
      "劬学助丸劳柳母，读书下酒赏祁公。",
      "君能行路九千里，我忝长年廿四风。",
      "赢得清名诗卷里，雅怀当与谪仙同。"
    ]
  },
  {
    "id": "adcfe4db3f3ab92118a3fbcacf1a6b50",
    "title": "奉读冶盦仁兄五十述怀诗赋此谨赠二首",
    "authorName": "王其元",
    "authorId": "adcfe4db3f3ab921d1457b72d1457b72",
    "dynasty": "清",
    "content": [
      "烽火惊心退息佳，皋比还我旧生涯。",
      "欲谋多士臻高格，端赖真师分二斋。",
      "津上剑光终有合，丰城宝气讵长埋。",
      "从来大器成都晚，君是香山九老侪。"
    ]
  },
  {
    "id": "adcfe4db3f3ab92122dc7737e9f423c2",
    "title": "庚午新正，季鸣景侯补行消寒第三集二首",
    "authorName": "王其元",
    "authorId": "adcfe4db3f3ab921d1457b72d1457b72",
    "dynasty": "清",
    "content": [
      "漫园荒后适园兴，子弟能诗祖武绳。",
      "两世清才最难得，几人心醉玉壶冰。"
    ]
  },
  {
    "id": "adcfe4db3f3ab92122dc7737549864ce",
    "title": "庚午新正，季鸣景侯补行消寒第三集二首",
    "authorName": "王其元",
    "authorId": "adcfe4db3f3ab921d1457b72d1457b72",
    "dynasty": "清",
    "content": [
      "昨宵微雨酿新春，天为留君作主人。",
      "形迹休分南北阮，座中半是葛天民。"
    ]
  },
  {
    "id": "adcfe4db3f3ab921edac6acc87cfc050",
    "title": "乙丑三月二十四日，为古稀序齿会之期。同人齐集冯园，尽一日之欢，晋八旬之祝，诚乐事也。爰即其事赋之",
    "authorName": "王其元",
    "authorId": "adcfe4db3f3ab921d1457b72d1457b72",
    "dynasty": "清",
    "content": [
      "四时佳日惟春好，上巳清明都过了。莫言作乐苦中无，不信寻欢劫后少。",
      "我生疏懒本寡交，偶逢情洽亦如胶。美哉发起序齿会，冯园张宴兴尤豪。",
      "时维三月二十四，婪尾一尊风信遭。是日天气清且和，未交夏令春将过。",
      "襟裾杂遝肩相摩，联翩一堂冠峨峨。精神矍铄发皤皤，谁则隆然类橐驼。",
      "王后卢前序不颇，生张熟魏情亦多。座中首推陈太邱，怡情别有竹林游。",
      "云闲二陆迈众流，高谈时务气横秋。南郭先生诋自由，东方辩士杂俳优。",
      "朱君章君度休休，若庄若谐互吹求。其馀声气素相投，促膝谈心情更稠。",
      "谁附骥尾谁龙头，先高后杨吾同俦。",
      "数符登瀛加十筹，画图一幅影像收。兴馀还招弹词客，四弦一挥惊裂帛。",
      "移时又说江南春，声声若谱寿人什。我闻唐有香山会，九老雍容占丽泽。",
      "人闻宋有洛社会，耆英荟萃交莫逆。古人之风不可及，遇难不同情则一。",
      "吁嗟乎，人生行乐须及时，莫负当筵酒一卮。壮岁功名既如此，浮云富贵复何为。",
      "况今四海慨沦胥，何日欃枪迅扫除。回思六十年前事，赭巾逼迫无宁居。",
      "不图往事犹未忘，劫运重开又岁初。炮弹如雨七昼夜，城郭摧残市井墟。",
      "大兵之后有凶岁，未知明岁将何如？我侪欲向天公问，何处桃源足避秦。",
      "年龄不计春长在，熙熙共作怀葛民。黄发垂髫乐怡然，鸡鸣犬吠亦神仙。",
      "此间大好桃花放，雅集名园抵洞天。"
    ]
  },
  {
    "id": "adcfe4db3f3ab921b4e6722bb4064a9e",
    "title": "丁卯四月十二日，外甥唐侣笙贤甥招余小饮怡园，在座有曹君远模、许君颂慈、祝君毅臣、陈子景侯暨余六人，各述年龄，适得三百六十岁。其事甚巧，佥谓不可无诗以纪之。余成七古一章",
    "authorName": "王其元",
    "authorId": "adcfe4db3f3ab921d1457b72d1457b72",
    "dynasty": "清",
    "content": [
      "浙东飞将东西邻，千乘万骑屯江滨。",
      "市虽不惊野不变，怎奈兵荒终困民。",
      "自春徂夏人蜷伏，不时闻炮胆战频。",
      "眷焉南郭开复社，敌人星散同逋臣。",
      "正苦胸中多结轖，凭谁一扫万斛尘。",
      "惠然客来非不速，邀我怡园情倍真。",
      "座中屈指人凡六，曹王许祝及唐陈。",
      "古稀以上居其半，艾壮而外亦二人。",
      "合之整数无奇零，适得三百有六旬。",
      "多一人焉固不可，少一人焉亦不伦。",
      "自是天然玉合子，或如乞巧图相因。",
      "若以有馀补不足，花甲重周亦平均。",
      "转瞬三万六千日，一一渐可百年臻。",
      "况今日长如小年，一日过去如二日。",
      "傥或人各六十岁，便各一百有二十。",
      "此意非自鲰生开，先我而言有苏轼。",
      "前者创之后者因，莫诮浮烟与浪墨。",
      "吾侪既作忘年交，何分谁主与谁客。",
      "世界共和我共寿，当然共浮一大白。"
    ]
  },
  {
    "id": "adcfe4db3f3ab921c679d465d8f2ac2f",
    "title": "丁卯六月上浣六日陶社消夏第一集",
    "authorName": "王其元",
    "authorId": "adcfe4db3f3ab921d1457b72d1457b72",
    "dynasty": "清",
    "content": [
      "严寒不离腊，盛暑不离伏。",
      "是以冬夏间，古人重休沐。",
      "休沐各自有，期尽皆可卜。",
      "消寒既九九，消夏又六六。",
      "今交夏至节，大雨绝复续。",
      "为霖或为霪，满坑亦满谷。",
      "只因连岁荒，犹盼今年熟。",
      "衰周既无寒，暴秦宁有燠。",
      "我辈非热中，安用趋炎熇。",
      "吾澄开社坛，泰半号名宿。",
      "自经离乱后，无复旗鼓簇。",
      "居者未安安，亡者徒仆仆。",
      "存者望门投，殁者举家哭。",
      "翛然社主人，差幸客免逐。",
      "折柬复相邀，过当农祀谷。",
      "置酒北窗下，莲叶香馥郁。",
      "不须藕与冰，不必丝与竹。",
      "欢然朋盍簪，相与醉醽醁。",
      "譬饮清凉散，千金同一服。",
      "怀此柳下风，几疑身超俗。",
      "理乱且不知，遑问世逐鹿。",
      "顾我近市居，尘嚣无术扑。",
      "城市而山林，惟君此为独。",
      "相约旬一游，尘襟涤万斛。"
    ]
  },
  {
    "id": "adcfe4db3f3ab9214a3055467e7e81b3",
    "title": "庚午四月廿七日章君塍粟补举消寒第九集赋此",
    "authorName": "王其元",
    "authorId": "adcfe4db3f3ab921d1457b72d1457b72",
    "dynasty": "清",
    "content": [
      "一饮一啄关定数，一死一生数尤注。消寒仅传九九图，冬去春来春又去。",
      "异哉此会独延长，是何濡滞必有故。忆从去冬赏菊筵，无少无长十人与。",
      "当筵序齿整无零，五百八十寿诗赋。消寒荟萃十一人，首倡冬月廿九辰。",
      "社主兴豪先开宴，言定拈阄依次轮。轮台已过病夫会，九转消寒待君身。",
      "时则病夫未病也，而君无病忽吟呻。河鱼腹疾将奈何，绵延床蓐历数旬。",
      "历数旬，会遂停，君病将痊病夫病。汤药纵尝难续命，可怜未满来复期，地下修文病夫应。",
      "幸君病体日渐康，调摄经旬病若忘。清门席上近相见，依然饮啖竟如常。",
      "今且补作消寒会，宝墨楼头文宴张。况兼补缺有钱起，虽较病夫少十载。",
      "若从今岁算相加，亦与去年数相似。得此天然玉合子，不惟消寒一局缺者完，抑且庆祝六百将自后年始。"
    ]
  },
  {
    "id": "adcfe4db3f3ab92110c6e556ca99aa18",
    "title": "九日怡园雅集",
    "authorName": "王其元",
    "authorId": "adcfe4db3f3ab921d1457b72d1457b72",
    "dynasty": "清",
    "content": [
      "吟风弄月夏秋好，霜信又催重九早。避暑已过寒未来，佳节登高豁怀抱。",
      "渊明生日传无徵，聊就重阳祝寿考。同侪争上皆山亭，定有天风吹浩渺。",
      "怡园主人兴最豪，何止十人才足了。远公本储斗石才，日课夫子犹自道。",
      "汝南夙负月旦评，一编诗集追丁卯。松庵三绝媲不知，早共枝山推墨宝。",
      "西堂佳句梦中搜，搜罗待续江干草。塍公味公皆好游，齐树燕云供摛藻。",
      "馀子莘莘亦善诗，近体古体会心巧。下走仅为下里吟，一曲阳春和终少。",
      "疏风冷雨满城来，名句自属潘邠老。子安年少得名滕阁序，有神助风风帆饱。",
      "七百里中一夕来，轻舟飞送疾如鸟。当将即席赋至落霞秋水惊人句，遂使都督以下文武读之齐倾倒。",
      "而我撚断吟髭，只恐腹中空空笑我难就稿。羡君负大才，叹君知先兆。",
      "宦游既倦早归来，三径未荒篱菊绕。掩关习静怕自怡，结庐幸无车马扰。",
      "娱情诗酒复力田，百亩种分粳秫稻。园名怡兮社名陶，希古渊明志独矫。",
      "我读渊明九日诗，有花有酒溢言表。有酒可招刘伶陪，无酒或仿杜康造。",
      "龙山落帽韵事传，嘲孟有文文已杳。陶孟两家本旧姻，玉润冰清相映皎。",
      "坡公爱陶并爱孟，九日和陶诗意晓。孙盛嘲文久失传，坡公补之岂曰小。",
      "君性爱陶亦爱苏，尚友古人胸襟何浩浩。古人登高为避灾，只今避灾无仙岛。",
      "可怜岁岁遇兵灾，何日灾消身足保。此闲学士有青莲，追陪况有采芝皓。",
      "有酒学仙神与游，无酒学佛形似槁。惟君斗酒诗百篇，清新俊逸侔庾鲍。",
      "一官一集亦有人，翰墨因缘留鸿爪。诸君皆属风雅才，岂徒赠句欢联缟。",
      "顾余南郭亦滥竽，覆瓿讵可灾梨枣。沧桑变幻乱靡平，万斛愁凭一尊扫。"
    ]
  },
  {
    "id": "adcfe4db3f3ab9216f88ecea9ebb2cd2",
    "title": "庚午正月二十九日，予值消寒第七集赋此",
    "authorName": "王其元",
    "authorId": "adcfe4db3f3ab921d1457b72d1457b72",
    "dynasty": "清",
    "content": [
      "今日为何日，一月二十九。",
      "是为选胜期，不可无尊酒。",
      "尊酒岂易同，重劳诸诗友。",
      "卜宅在市廛，嚣尘时时有。",
      "高轩过闾门，未遑效拥帚。",
      "相期联袂来，心虚师竹受。",
      "回忆十九年，沧桑变幻久。",
      "鼙鼓动地来，四方难糊口。",
      "簪杏隐红颜，看花归白叟。",
      "或返自河阳，或退从江右。",
      "或橐笔齐燕，束装回先后。",
      "密迩桑梓闲，投李恒报玖。",
      "建安善刀藏，终推才八斗。",
      "叔重词吐经，绝妙肖齑臼。",
      "南郭斗垒酣，精神尤抖擞。",
      "昆仲说笏山，屠龙足抗手。",
      "吴越本世家，文章为渊薮。",
      "峥嵘二少年，下走亦却走。",
      "觥觥大集行，各自见抱负。",
      "明日中和节，杀青将开首。",
      "选政属东山，名山期同寿。",
      "诸君李杜才，珠玉不胜取。",
      "但未识下里，得附阳春否？",
      "薄技学雕虫，先以覆酱瓿。"
    ]
  },
  {
    "id": "adcfe4db3f3e45417dbae064087a40c0",
    "title": "秋怀",
    "authorName": "周淑履",
    "authorId": "adcfe4db3f3e4541d1457b72d1457b72",
    "dynasty": "清",
    "content": [
      "残暑方销歇，西风已渐凉。",
      "高柯怜坠叶，疏雨咽寒螀。",
      "入梦新愁积，思家旧恨长。",
      "百年应几许，端的为谁忙。"
    ]
  },
  {
    "id": "adcfe4db3f3e454102dd4b203cbf4028",
    "title": "冬日送别表妹",
    "authorName": "周淑履",
    "authorId": "adcfe4db3f3e4541d1457b72d1457b72",
    "dynasty": "清",
    "content": [
      "萧萧风雪逼人寒，欲整行装忍泪看。",
      "珍重送君无别语，高堂代我问平安。"
    ]
  },
  {
    "id": "adcfe4db3f3e4541314c05ced19a57d0",
    "title": "独坐思诸弟",
    "authorName": "周淑履",
    "authorId": "adcfe4db3f3e4541d1457b72d1457b72",
    "dynasty": "清",
    "content": [
      "含愁寂寂掩柴扉，疏柳横窗映绣帏。",
      "鸿雁几行声呖呖，可能一夜向西飞。"
    ]
  },
  {
    "id": "adcfe4db3f3e4541a6e072b5ae792455",
    "title": "述怀",
    "authorName": "周淑履",
    "authorId": "adcfe4db3f3e4541d1457b72d1457b72",
    "dynasty": "清",
    "content": [
      "轧轧机杼声，漠漠空天雪。",
      "操作入中宵，十指皆皴裂。",
      "积丝匹难成，不忍中道绝。",
      "著此缟素裳，怡然矢同穴。"
    ]
  },
  {
    "id": "adcfe4db3f3e4541a6e072b5896edba4",
    "title": "述怀",
    "authorName": "周淑履",
    "authorId": "adcfe4db3f3e4541d1457b72d1457b72",
    "dynasty": "清",
    "content": [
      "孤儿髫龀年，欲令就外傅。",
      "大者陶性情，次亦理章句。",
      "宁云致通显，不敢陨故步。",
      "尔父有残书，慰母在寒素。"
    ]
  },
  {
    "id": "adcfe4db3f43f2ebda26025035e257f0",
    "title": "婺源溪行",
    "authorName": "吴颢",
    "authorId": "adcfe4db3f43f2ebd1457b72d1457b72",
    "dynasty": "清",
    "content": [
      "沿山一棹婺溪行，山色苍苍溪水清。",
      "拟到黄州说风景，小茅篷底浪花声。"
    ]
  },
  {
    "id": "adcfe4db3f43f2ebeb85f5045990f94a",
    "title": "梁山早发",
    "authorName": "吴颢",
    "authorId": "adcfe4db3f43f2ebd1457b72d1457b72",
    "dynasty": "清",
    "content": [
      "万山绝顶白云端，上有行人度晓寒。",
      "他日东归到平地，记将辛苦画来看。"
    ]
  },
  {
    "id": "adcfe4db3f43f2ebe658363d04c66bdc",
    "title": "春游",
    "authorName": "吴颢",
    "authorId": "adcfe4db3f43f2ebd1457b72d1457b72",
    "dynasty": "清",
    "content": [
      "轻风吹暖试单衣，花引游人入翠微。",
      "石路曲盘溪水绿，春虫无数马头飞。"
    ]
  },
  {
    "id": "adcfe4db3f43f2eb5212f15b2d568db2",
    "title": "同顾寸田游小泉山",
    "authorName": "吴颢",
    "authorId": "adcfe4db3f43f2ebd1457b72d1457b72",
    "dynasty": "清",
    "content": [
      "玉田有山曰小泉，泉鸣石罅流涓涓。",
      "寻幽那惜双足茧，约客携酒登山颠。",
      "石笋玲珑竞奇秀，水花觱沸争洄漩。",
      "枕流便倚苔磴卧，烹茗欲借云腴煎。",
      "朅来五载住河朔，巾车日苦风沙扑。",
      "何当眼底见清流，为我半生洗尘浊。",
      "主人爱客呼醽醁，落日衔山欢不足。",
      "醉中枨触旧名心，三十男儿还刺促。"
    ]
  },
  {
    "id": "adcfe4db3f46ff84f0d2d419f3ccecd7",
    "title": "曹仁宪谨荣寿长短歌一首",
    "authorName": "辛凤翥",
    "authorId": "adcfe4db3f46ff84d1457b72d1457b72",
    "dynasty": "清",
    "content": [
      "羡曹公端正好棫朴，作人称寿考。何福不除，宜咏天保。",
      "杖乡日，蓬莱岛。宽兮仁兮，恰似无心大造。人知道是商山皓欤，我谓香山老。"
    ]
  },
  {
    "id": "adcfe4db3f4857a5dac05e623a61c904",
    "title": "游千工堰因登五云山和卢镜亭茂才",
    "authorName": "孙文骅",
    "authorId": "adcfe4db3f4857a5d1457b72d1457b72",
    "dynasty": "清",
    "content": [
      "瘦马穿云入，闲情偶乐山。",
      "人行千树底，村在万峰间。",
      "乱石成三径，流泉汇几湾。",
      "兰亭余断碣，我为拭苔斑。"
    ]
  },
  {
    "id": "adcfe4db3f4857a56b9faf6678c2784a",
    "title": "萧抑之招饮张家寺",
    "authorName": "孙文骅",
    "authorId": "adcfe4db3f4857a5d1457b72d1457b72",
    "dynasty": "清",
    "content": [
      "绕村枫叶锦成堆，夹路寒花石罅开。",
      "古涧曲从山脚转，冻云低压马头来。",
      "寻幽旧有宣城癖，授简新增雪苑才。",
      "昨未得游待今补，重披古碣扫莓苔。"
    ]
  },
  {
    "id": "adcfe4db3f512998c7929c9350334626",
    "title": "将至淮上访黄心庵以诗先之",
    "authorName": "徐世钢",
    "authorId": "adcfe4db3f512998d1457b72d1457b72",
    "dynasty": "清",
    "content": [
      "秋风曾订约，莫谓我愆期。",
      "飘泊真无状，穷愁但有诗。",
      "投林飞鸟倦，歧路蹇驴迟。",
      "相见弗相讶，新添两鬓丝。"
    ]
  },
  {
    "id": "adcfe4db3f512998e8a824797ec8a20e",
    "title": "自题临赵承旨画",
    "authorName": "徐世钢",
    "authorId": "adcfe4db3f512998d1457b72d1457b72",
    "dynasty": "清",
    "content": [
      "山转溪迥去路遥，桃花几树柳千条。",
      "声声布谷一犁雨，买犊人归树里桥。"
    ]
  },
  {
    "id": "adcfe4db3f571280edbbf89b5a8c849d",
    "title": "铜台铺晚眺",
    "authorName": "苏春",
    "authorId": "adcfe4db3f571280d1457b72d1457b72",
    "dynasty": "清",
    "content": [
      "孤城郭外眺烟波，日落云寒朔气多。",
      "四海萍踪人易老，万山雪色雁初过。",
      "穆陵壮气连边塞，漳水分流纳卫河。",
      "更值天涯将岁暮，平生心事独悲歌。"
    ]
  },
  {
    "id": "adcfe4db3f57128070ce522ce6f9c113",
    "title": "海子清明",
    "authorName": "苏春",
    "authorId": "adcfe4db3f571280d1457b72d1457b72",
    "dynasty": "清",
    "content": [
      "淑景遥看御苑赊，春犁初动路纹斜。",
      "低飞塞雁连丝雨，繁蕊山桃发瘦花。",
      "草际酒痕晴上冢，帽檐柳叶晚归家。",
      "凋零亲串松楸梦，间倚东风鬓亦华。"
    ]
  },
  {
    "id": "adcfe4db3f59501e7691b3e41d71d5d3",
    "title": "永平郡楼作",
    "authorName": "李文田",
    "authorId": "adcfe4db3f59501ed757719e059fdcd9",
    "dynasty": "清",
    "content": [
      "渔阳东郡古藩屏，城阙岧峣锁渤溟。",
      "岚气宵深连海白，烧痕春暖入关青。",
      "天临碣石星分尾，地接巫闾屋建瓴。",
      "且喜兴中烽火静，麦畴残雪润郊坰。"
    ]
  },
  {
    "id": "adcfe4db3f59501e70155d4f5400ce22",
    "title": "宣化道中",
    "authorName": "李文田",
    "authorId": "adcfe4db3f59501ed757719e059fdcd9",
    "dynasty": "清",
    "content": [
      "左临虎北右飞狐，旧国千年忆霸图。",
      "绝塞关山秦上谷，极天岚采汉军都。",
      "明昌废苑生禾黍，统漠荒台长桦榆。",
      "樵牧不知兵燹事，沙陀斜日觅湛卢。"
    ]
  },
  {
    "id": "adcfe4db3f59501e9f67f9957cab31c1",
    "title": "和林金石诗",
    "authorName": "李文田",
    "authorId": "adcfe4db3f59501ed757719e059fdcd9",
    "dynasty": "清",
    "content": [
      "遗址荆榛默棘连，大唐祠像旧香烟。",
      "李融文字分明在，拟共冰潮较极妍。"
    ]
  },
  {
    "id": "adcfe4db3f59501e9f67f995f4fdd728",
    "title": "和林金石诗",
    "authorName": "李文田",
    "authorId": "adcfe4db3f59501ed757719e059fdcd9",
    "dynasty": "清",
    "content": [
      "安史邪氛鼎未移，晚唐回鹘费操持。",
      "嗢昆河外真珠水，此语还应醉隐知。"
    ]
  },
  {
    "id": "adcfe4db3f59501e9f67f99536e62ae3",
    "title": "和林金石诗",
    "authorName": "李文田",
    "authorId": "adcfe4db3f59501ed757719e059fdcd9",
    "dynasty": "清",
    "content": [
      "惠民良局有官方，羲后黄神庙貌彰。",
      "不读天台《辍耕录》，元医谁悟祖三皇。"
    ]
  },
  {
    "id": "adcfe4db3f59501e13e3ffac3e511140",
    "title": "万安宫遗址",
    "authorName": "李文田",
    "authorId": "adcfe4db3f59501ed757719e059fdcd9",
    "dynasty": "清",
    "content": [
      "回合山川势不虚，格坚叉罕定都余。",
      "图苏河畔凉楼地，当日双溪此著书。"
    ]
  },
  {
    "id": "adcfe4db3f59501e13e3ffacb9e6ca9b",
    "title": "万安宫遗址",
    "authorName": "李文田",
    "authorId": "adcfe4db3f59501ed757719e059fdcd9",
    "dynasty": "清",
    "content": [
      "断瓦残当岁月深，沿河翁仲草萧森。",
      "残碑遍地无人拾，叹息圭塘许翰林。"
    ]
  },
  {
    "id": "adcfe4db3f59501ee1c4cdb226d34493",
    "title": "滦阳试院题画",
    "authorName": "李文田",
    "authorId": "adcfe4db3f59501ed757719e059fdcd9",
    "dynasty": "清",
    "content": [
      "热河秋景总如春，绿意红情色色新。",
      "衙署上头行殿近，消闲谁似画中人。"
    ]
  },
  {
    "id": "adcfe4db3f59501ee1c4cdb2f2730cdd",
    "title": "滦阳试院题画",
    "authorName": "李文田",
    "authorId": "adcfe4db3f59501ed757719e059fdcd9",
    "dynasty": "清",
    "content": [
      "虎北严关斗可摩，难逢皴法小坡陀。",
      "滦平县侧滦河畔，一幅横屏似此多。"
    ]
  },
  {
    "id": "adcfe4db3f5eff3615e32341524a98af",
    "title": "桐庐晓发",
    "authorName": "毛升芳",
    "authorId": "adcfe4db3f5eff36d1457b72d1457b72",
    "dynasty": "清",
    "content": [
      "烟雨桐江放棹迟，万家云树晓参差。",
      "荒城早市喧归梦，梵阁残钟动远思。",
      "两岸青山伍相庙，一帆白水子陵祠。",
      "啼鹃似惜行人去，凄切深林不自知。"
    ]
  },
  {
    "id": "adcfe4db3f67586bdd770f4788d755e8",
    "title": "游横云山庄",
    "authorName": "张佛绣",
    "authorId": "adcfe4db3f67586bd1457b72d1457b72",
    "dynasty": "清",
    "content": [
      "一径穿林入，双扉面水开。",
      "有山都抱屋，无砌不封苔。",
      "云气萦衫袖，岚光落酒杯。",
      "到来尘境隔，何必问蓬莱。"
    ]
  },
  {
    "id": "adcfe4db3f67586bdd770f47d2977e6d",
    "title": "游横云山庄",
    "authorName": "张佛绣",
    "authorId": "adcfe4db3f67586bd1457b72d1457b72",
    "dynasty": "清",
    "content": [
      "地僻松杉古，寥寥人迹稀。",
      "寒花含宿露，红叶舞斜晖。",
      "山鸟闲催句，溪风冷透衣。",
      "笑言深树底，相对憺忘归。"
    ]
  },
  {
    "id": "adcfe4db3f67586bdd770f47b9867fde",
    "title": "游横云山庄",
    "authorName": "张佛绣",
    "authorId": "adcfe4db3f67586bd1457b72d1457b72",
    "dynasty": "清",
    "content": [
      "倚槛徘徊久，遥峦起夕阴。",
      "桂香传道气，梵呗印禅心。",
      "远寺寒镫小，虚窗皓月深。",
      "一篙秋水阔，何日重相寻。"
    ]
  },
  {
    "id": "adcfe4db3f67586b2856fd2f1c855430",
    "title": "秋霁偶成次小姑韵",
    "authorName": "张佛绣",
    "authorId": "adcfe4db3f67586bd1457b72d1457b72",
    "dynasty": "清",
    "content": [
      "野塘波冷落红蕖，茅屋萧然凉雨馀。",
      "一桁山光围几席，半帘松翠湿图书。",
      "遣怀诗句乘闲写，爱月心情为病除。",
      "负却满前秋意好，素琴三弄乐清虚。"
    ]
  },
  {
    "id": "adcfe4db3f67586b4dcbe4c8d28a6bdd",
    "title": "晓起",
    "authorName": "张佛绣",
    "authorId": "adcfe4db3f67586bd1457b72d1457b72",
    "dynasty": "清",
    "content": [
      "卷箔延轻凉，槿花娇欲吐。",
      "一鸟忽惊飞，蹴落花梢露。"
    ]
  },
  {
    "id": "adcfe4db3f67586bd8a5c1bb154c658d",
    "title": "暮春",
    "authorName": "张佛绣",
    "authorId": "adcfe4db3f67586bd1457b72d1457b72",
    "dynasty": "清",
    "content": [
      "鸠妇催晴三月天，东风无力雨廉纤。",
      "翻书啜茗消长日，满院飞花不卷帘。"
    ]
  },
  {
    "id": "adcfe4db3f67586bb381d21fd6552aed",
    "title": "夏日池上",
    "authorName": "张佛绣",
    "authorId": "adcfe4db3f67586bd1457b72d1457b72",
    "dynasty": "清",
    "content": [
      "小亭凉气多，一榻扫烦燠。",
      "四面环清流，闲坐豁心目。",
      "曲径转危桥，古藤蟠老木。",
      "山光当昼寒，竹色上衣绿。",
      "时有薰风来，荷气自芬馥。",
      "幽鸟啼深林，疏花落棋局。",
      "终日远尘氛，萧然似空谷。"
    ]
  },
  {
    "id": "adcfe4db3f67586bb99160fa36dc6531",
    "title": "秋日杂诗",
    "authorName": "张佛绣",
    "authorId": "adcfe4db3f67586bd1457b72d1457b72",
    "dynasty": "清",
    "content": [
      "秋气入我楼，西风报初寒。",
      "郊原过微雨，景物肃以闲。",
      "澄泓泛遥波，苍翠浮重峦。",
      "草荒露华白，林媚枫叶丹。",
      "海燕去不息，落木纷江干。",
      "荣瘁有代谢，节往独无还。",
      "自非达观人，谁能弭忧端。"
    ]
  },
  {
    "id": "adcfe4db3f67586bc3c13cff92e965be",
    "title": "拟谢玄晖郡内高斋间望答吕法曹",
    "authorName": "张佛绣",
    "authorId": "adcfe4db3f67586bd1457b72d1457b72",
    "dynasty": "清",
    "content": [
      "郡斋亦清旷，俯仰穷幽深。",
      "澄川映疏牖，孤峰秀前林。",
      "风清独鹤唳，日隐饥鼯吟。",
      "不醉樽中酒，空对窗闲琴。",
      "思君安可极，朝夕劳中心。",
      "幸藉精神通，惠我良书音。",
      "何时慰延颈，啸傲凌高岑。"
    ]
  },
  {
    "id": "adcfe4db3f67586bbc047253f7f31faf",
    "title": "寄怀爱庭四兄",
    "authorName": "张佛绣",
    "authorId": "adcfe4db3f67586bd1457b72d1457b72",
    "dynasty": "清",
    "content": [
      "端居寡物役，遥夜屏纷虑。",
      "罢琴坐西轩，朗月出高树。",
      "念我同生亲，迢遥隔云路。",
      "谁禁慕远怀，偏与清景遇。",
      "关山无穷极，沧波安可渡。",
      "喜接良书音，春风三月暮。",
      "离思落花前，纷纷已无数。",
      "瞥眼又残秋，芳草委繁露。",
      "寒蛩床下鸣，鸿雁云端度。",
      "良会岂无期，岁月不肯驻。",
      "俯仰何所言，恍然伤幽素。"
    ]
  },
  {
    "id": "adcfe4db3f67586baca6aacb6dc3ca8e",
    "title": "小二月九日雪用东坡聚星堂韵",
    "authorName": "张佛绣",
    "authorId": "adcfe4db3f67586bd1457b72d1457b72",
    "dynasty": "清",
    "content": [
      "小楼香气销云叶，日暮江村正飞雪。",
      "穿林入隙自悠扬，衣袖轻沾亦幽绝。",
      "卷帘闲坐不知寒，得句欲书兔毫折。",
      "黯霭山尖翠影流，模糊径曲人踪灭。",
      "岸旁渔舍烟不起，风际青帘冻难掣。",
      "爽如秋气涤襟怀，光若朝暾眩眼缬。",
      "试煮床头新漉酒，炉炭红馀一寸屑。",
      "忆得前年呵冻吟，堪惜韶华成一瞥。",
      "此时欢乐比屋同，来岁丰穰互相说。",
      "夜深清响落风篁，梦破重衾冷于铁。"
    ]
  },
  {
    "id": "adcfe4db3f67586b39dba98675dc03c6",
    "title": "春霁",
    "authorName": "张佛绣",
    "authorId": "adcfe4db3f67586bd1457b72d1457b72",
    "dynasty": "清",
    "content": [
      "檐声向晓初断，一半春过梦中。",
      "花笑林梢旭日，鸠鸣屋角东风。",
      "溪光暖漾清浅，草色晴连远空。",
      "昼永烟消宝鸭，闲情聊寄焦桐。"
    ]
  },
  {
    "id": "adcfe4db3f6b40214930658aeb65ce71",
    "title": "宿净慈寺",
    "authorName": "严廷珏",
    "authorId": "adcfe4db3f6b4021d1457b72d1457b72",
    "dynasty": "清",
    "content": [
      "萧萧湖上寺，夜色满禅堂。",
      "客梦留初地，钟声出上方。",
      "石泉寒到枕，山月近侵床。",
      "结习除难尽，拈花问觉王。"
    ]
  },
  {
    "id": "adcfe4db3f6b4021a2d69920a6c43780",
    "title": "即事",
    "authorName": "严廷珏",
    "authorId": "adcfe4db3f6b4021d1457b72d1457b72",
    "dynasty": "清",
    "content": [
      "西风吹客鬓，秋色动江隈。",
      "一棹入深处，黄花无数开。",
      "壮怀谁说剑，暇日好衔杯。",
      "木叶萧萧下，坐看鸿雁来。"
    ]
  },
  {
    "id": "adcfe4db3f6b4021be86a4648fef5095",
    "title": "登金山",
    "authorName": "严廷珏",
    "authorId": "adcfe4db3f6b4021d1457b72d1457b72",
    "dynasty": "清",
    "content": [
      "借得双游屐，山来一笑迎。",
      "虚亭涵塔影，古殿走江声。",
      "仙去仍留暮，泉清尚爱名。",
      "润州回望处，烟火郁高城。"
    ]
  },
  {
    "id": "adcfe4db3f6b4021a0220f10095614d0",
    "title": "游焦山",
    "authorName": "严廷珏",
    "authorId": "adcfe4db3f6b4021d1457b72d1457b72",
    "dynasty": "清",
    "content": [
      "欲极苍江胜，扁舟指翠微。",
      "潮声迎石怒，风力挟帆飞。",
      "海近龙归钵，山空鹤守扉。",
      "何当题壁去，盘礴解征衣。"
    ]
  },
  {
    "id": "adcfe4db3f6b40211095769aaafa9a7f",
    "title": "信阳",
    "authorName": "严廷珏",
    "authorId": "adcfe4db3f6b4021d1457b72d1457b72",
    "dynasty": "清",
    "content": [
      "夕阳延客上关楼，路指中原第一州。",
      "山势纵横分楚塞，河声曲折接淮流。",
      "里门志石同千古，萸菊登筵又九秋。",
      "为问范园花竹里，当年风景得如不？"
    ]
  },
  {
    "id": "adcfe4db3f6b40210f9d2e1239803ed7",
    "title": "钤山",
    "authorName": "严廷珏",
    "authorId": "adcfe4db3f6b4021d1457b72d1457b72",
    "dynasty": "清",
    "content": [
      "仙台对县门，长桥跨溪水。",
      "策杖作山行，翛然远城市。",
      "登顿入薜萝，盘旋出碨礌。",
      "草木杂青黄，沙土明赤紫。",
      "上有屋数间，荆榛连废址。",
      "当年分宜相，通籍仍归里。",
      "始愿慕圣贤，诵法实居此。",
      "一意典坟间，九年冰雪里。",
      "如何入阁后，顿易平生履。",
      "履霜不早戒，患由利熏始。",
      "太阿一倒持，侵欲而崇侈。",
      "路人多侧目，奴辈竞希旨。",
      "爪牙罗义儿，淫荒纵爱子。",
      "政必以贿成，忠必以谏死。",
      "孽海徒自深，急流不知止。",
      "太阳忽回光，冰山奚足恃。",
      "徒令大奸名，千秋入青史。",
      "读书期明理，理明讵若是。",
      "十罪有余辜，故乡人不齿。",
      "草庐望依然，游人每回趾。",
      "青松与白云，叹息蒙遗耻。"
    ]
  },
  {
    "id": "adcfe4db3f6b40213d6a3e5feaa7c6c5",
    "title": "黔阳即古龙标城吊王少伯",
    "authorName": "严廷珏",
    "authorId": "adcfe4db3f6b4021d1457b72d1457b72",
    "dynasty": "清",
    "content": [
      "龙标城外青山青，龙标城下扬孤舲。",
      "昔贤忆去九百载，峨峨雉堞空雕零。",
      "白云影落览不极，江水直下机无停。",
      "松篁临风互亏蔽，荒城当昼常冥冥。",
      "红尘插脚此暂憩，踪迹仿佛波浮萍。",
      "唐家诗名盛开宝，李杜并出扬其灵。",
      "其时少伯才独埒，健笔利若新发硎。",
      "惊人佳句压今古，奚止画壁传旗亭。",
      "词科重入名益起，雍容释褐登明廷。",
      "养鱼射鸭亦戏耳，谗谤竟尔荧宸听。",
      "南交之谪非意料，长途万里愁驮铃。",
      "琴书一肩老仆负，自拾败叶炊公厅。",
      "此邦风土虽僻陋，众醉亦足争独醒。",
      "时有长跪乞诗者，民之视公如日星。",
      "公诗在世久脍炙，我今游此公曾经。",
      "芙蓉之楼屹然在，公其来止浮仙醽。"
    ]
  },
  {
    "id": "adcfe4db3f6b4021dc20afefa673ee41",
    "title": "寄题杨升庵先生写韵楼",
    "authorName": "严廷珏",
    "authorId": "adcfe4db3f6b4021d1457b72d1457b72",
    "dynasty": "清",
    "content": [
      "左顺门前哭声起，诏狱争收杨太史。两番败杖血未干，失病匆匆行万里。",
      "万里投荒供远游，点苍山色横吟眸。禅房小住二十日，遂令名迹成千秋。",
      "海光旧额问谁署，楼上徘徊不忍去。轶事曾闻续采鸾，此是先生著书处。",
      "六书转注留艺林，一字价值双南金。楼与先生同不朽，从今蛮语变华音。",
      "先生品羞璁萼伍，先生学本程朱主。德业何由臻日新，资性不足书堪补。",
      "年年瘴海嗟飘零，只眼徒为白也青。一编商榷亦偶尔，斯楼终古流芳馨。",
      "君不见，梁王宫殿生禾黍，黔国亭台游雀鼠。胜地非逢著作才，雕梁画栋归何许。",
      "又不见，《实录》亲持史局权，赎刑谠论动经筵。回翔馆阁终无恙，安得修名绝域传。",
      "呜呼簪花傅粉皆游戏，气节犹存大礼议。木密谁争投笔功，桂湖空忆藏书地。",
      "《垂柳》诗成任自讴，一声横笛不胜愁。那知明社成墟久，突兀天涯剩此楼。"
    ]
  },
  {
    "id": "adcfe4db3f6cb560399afd7a179fc0a2",
    "title": "香草河",
    "authorName": "陆黻恩",
    "authorId": "adcfe4db3f6cb560d1457b72d1457b72",
    "dynasty": "清",
    "content": [
      "推篷草烟霁，击缆夜潮生。",
      "好月隔江出，孤峰带雨晴。",
      "野塘鸥鸟静，远水荻花明。",
      "来日金陵道，青山数点横。"
    ]
  },
  {
    "id": "adcfe4db3f6cb56029278b631d4a5ce6",
    "title": "得以黄兄书知归有日矣喜而赋此",
    "authorName": "陆黻恩",
    "authorId": "adcfe4db3f6cb560d1457b72d1457b72",
    "dynasty": "清",
    "content": [
      "七载分飞影，劳劳溯客程。",
      "稻粱前日事，鸿雁此时情。",
      "流水渡头急，残星树外明。",
      "休辞一樽酒，剪烛到三更。"
    ]
  },
  {
    "id": "adcfe4db3f6cb5609c9e1e93b8891dfb",
    "title": "怀董二",
    "authorName": "陆黻恩",
    "authorId": "adcfe4db3f6cb560d1457b72d1457b72",
    "dynasty": "清",
    "content": [
      "秋雨秋风夜，江南江北天。",
      "故人千里外，清梦十年前。",
      "壮志应难减，浮名终自牵。",
      "儒冠休道误，愿著祖生鞭。"
    ]
  },
  {
    "id": "adcfe4db3f6cb560f81f55a66427ac3d",
    "title": "拜宣公祠",
    "authorName": "陆黻恩",
    "authorId": "adcfe4db3f6cb560d1457b72d1457b72",
    "dynasty": "清",
    "content": [
      "艰难行在扈銮舆，惭愧梁洋洒涕初。",
      "河北犹传哀痛诏，忠州已睹验方书。",
      "颉颃房杜元无忝，沾溉欧苏尚有余。",
      "卅叶耳孙瞻庙貌，聊同村叟荐溪蔬。"
    ]
  },
  {
    "id": "adcfe4db3f6cb5603626ce0ee32ada51",
    "title": "漫兴",
    "authorName": "陆黻恩",
    "authorId": "adcfe4db3f6cb560d1457b72d1457b72",
    "dynasty": "清",
    "content": [
      "少日原期竹帛勋，岂知半百尚无闻。",
      "将衰亲旧多新鬼，熟练人情看暮云。",
      "潦倒更休投贵刺，飘零懒作送穷文。",
      "何时辞得轮蹄子，送老齑盐一盏醺。"
    ]
  },
  {
    "id": "adcfe4db3f6cb560505cd6984ea44b44",
    "title": "山行",
    "authorName": "陆黻恩",
    "authorId": "adcfe4db3f6cb560d1457b72d1457b72",
    "dynasty": "清",
    "content": [
      "山行荦确瘁轮踬，谷转溪回望欲迷。",
      "一径落花孤馆外，几家斜日乱峰西。",
      "身如病骥嗟迟钝，心羡归鸦得稳栖。",
      "暂假华胥差亦乐，村醪虽薄藉扶携。"
    ]
  },
  {
    "id": "adcfe4db3f72719f437a772b0ca0d493",
    "title": "题赵焕文茂才殉节记二首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "举世无奇节，纷然莽大夫。",
      "负恩谈革命，高蹈属吾徒。",
      "五代非纯史，三纲托古愚。",
      "乾坤留正气，垂唁大江隅。"
    ]
  },
  {
    "id": "adcfe4db3f72719f437a772bcde9ba4c",
    "title": "题赵焕文茂才殉节记二首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "吾邑称忠义，于今三百年。",
      "忍看亡国惨，休笑匹夫颠。",
      "君父魂常保，妻拿梦早捐。",
      "高风追李缪，虽死亦怡然。"
    ]
  },
  {
    "id": "adcfe4db3f72719f7210ffd15349c185",
    "title": "游大小石洞二首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "入山曾有志，苦乏买山钱。",
      "李愿归盘谷，王维辟辋川。",
      "天方花散雨，人与鹤争年。",
      "暂借蒲团坐，同参上乘禅。"
    ]
  },
  {
    "id": "adcfe4db3f72719f7210ffd1b03a5057",
    "title": "游大小石洞二首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "盘古曾遗洞，千年化石多。",
      "名流宜笠屐，福地不兵戈。",
      "潭静清无滓，碑残字未磨。",
      "当轩松独立，风至发高歌。"
    ]
  },
  {
    "id": "adcfe4db3f72719fa3933ffeacb4632c",
    "title": "赠吴景增同学",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "弱岁斗心兵，君先下百城。",
      "文章筋入细，祖父派同清。",
      "黄土新桑柘，青灯旧弟兄。",
      "一函英伟伦，友谊即师程。"
    ]
  },
  {
    "id": "adcfe4db3f72719f8f4177c6c25abc8a",
    "title": "腊日假馆谒母",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "别苦会更苦，相关痛痒深。",
      "阿郎儒受戒，老母佛居心。",
      "馀课资篝火，偿逋空馆金。",
      "敬承堂上命，未敢遽焚琴。"
    ]
  },
  {
    "id": "adcfe4db3f72719f943bbc14390de969",
    "title": "秋日登香山寺",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "暝色围山寺，清空寺里庭。",
      "稚狐花借梦，秋燕石飞灵。",
      "卓锡僧髭白，笼龛佛火青。",
      "经声彻上下，木客怕来听。"
    ]
  },
  {
    "id": "adcfe4db3f72719f176158461a389f51",
    "title": "香水潭",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "谁凿山之半，清清一小潭。",
      "素无凡水混，时有异香涵。",
      "石涧仙藏液，云龛佛养昙。",
      "品泉人即去，应不误名贪。"
    ]
  },
  {
    "id": "adcfe4db3f72719fe484c4ac1a0baca3",
    "title": "登妙高台",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "海阔复天空，高台虎踞雄。",
      "雨收平甸燕，风载隔江鸿。",
      "玉带萦人梦，中泠荡我胸。",
      "前朝僧已尽，何事问吴宫。"
    ]
  },
  {
    "id": "adcfe4db3f72719fcb12177fa1115aa4",
    "title": "病起二首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "苦心翻本草，竟尔病魔逃。",
      "排闼一头颤，披衣两足摇。",
      "吟情疏欲断，泛梦遣无聊。",
      "近市偏增恶，人庞语益嚣。"
    ]
  },
  {
    "id": "adcfe4db3f72719fcb12177f06db4e3f",
    "title": "病起二首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "文房还怕坐，旧业岂空抛。",
      "匣墨坚于铁，盆花乱似茅。",
      "唐娥蚕伏茧，王猛虱扪巢。",
      "胃气方苏醒，秋菘抵盛殽。"
    ]
  },
  {
    "id": "adcfe4db3f72719f75b56e4354454e0c",
    "title": "苏台怀古",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "备荒潘氏井，赡族范公田。",
      "长此沾遗泽，真能训后贤。",
      "踉跄千冢鬼，弥际六门烟。",
      "次第妍花草，吴官尚眼前。"
    ]
  },
  {
    "id": "adcfe4db3f72719f7e6e715ab2c12c3b",
    "title": "穹窿道馆",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "勾吴灵淑气，第一萃穹窿。",
      "丁井降兵火，茅台唤雨风。",
      "妙门丹灶辟，仙路白云通。",
      "推极希夷理，冥冥仰太空。"
    ]
  },
  {
    "id": "adcfe4db3f72719f865a035b6324b77b",
    "title": "莳花木",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "分科班位定，种植费心裁。",
      "按候疏花性，融泥保命荄。",
      "技高声价重，果熟俸钱来。",
      "也似名无竞，春兰入夏开。"
    ]
  },
  {
    "id": "adcfe4db3f72719f11df8210f9d8de30",
    "title": "初夏即景",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "禹甸蓄馀春，花明楝子辰。",
      "麦瓜慈母禄，盐豆稚儿珍。",
      "蚕箔收邻户，牛车动隔津。",
      "腰镰期利用，先试伐荆榛。"
    ]
  },
  {
    "id": "adcfe4db3f72719fbddcd1cf73f7f1e7",
    "title": "赠许明经颂慈",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "吾邑老经师，青毡冷不知。",
      "饬躬农画畔，积学贾居奇。",
      "高朗濂溪抱，冲和栗里诗。",
      "指迷无定术，半在笑谈时。"
    ]
  },
  {
    "id": "adcfe4db3f72719fb16d49432f09fc0d",
    "title": "补挽包公彦师",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "愚鲁真愚鲁，遑知绍钵衣。",
      "惟公胸极博，视我笔行机。",
      "朱陆儒求是，游杨弟愧非。",
      "重温名世稿，一字一珠玑。"
    ]
  },
  {
    "id": "adcfe4db3f72719f51357dcbf14a1f92",
    "title": "杂感四首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "具是衣冠族，名留实不存。",
      "经师如土贱，市贩比官尊。",
      "异族盟生死，同伦蔑弟昆。",
      "胶庠无术业，多半遁医门。"
    ]
  },
  {
    "id": "adcfe4db3f72719f51357dcbbdda9c6d",
    "title": "杂感四首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "天地英华竭，休嫌物力微。",
      "学如寒乞米，文是借披衣。",
      "艺苑花含泪，黉门草长肥。",
      "荡然名教外，游骑竟忘归。"
    ]
  },
  {
    "id": "adcfe4db3f72719f51357dcb63978087",
    "title": "杂感四首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "运动成风气，如何黑白分。",
      "铢钱能用鬼，纶轴早邀君。",
      "灾雁哀无命，疲枭乐有群。",
      "闷怀无计拨，热酒百回醺。"
    ]
  },
  {
    "id": "adcfe4db3f72719f51357dcb80e36c2d",
    "title": "杂感四首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "孰尚容寒畯，双眉拓得高。",
      "人才收小草，经济嚼空螯。",
      "落溷怜名女，呼衿让土豪。",
      "冲霄曾有愿，无羽又无毛。"
    ]
  },
  {
    "id": "adcfe4db3f72719ff8077e77a0588f12",
    "title": "消寒会赠蔚莪世弟",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "业作章缝士，羞为饮食人。",
      "十年诗劲敌，一席酒同寅。",
      "有品何云贱，无官莫怪贫。",
      "休提淮海事，哀雁惹酸辛。"
    ]
  },
  {
    "id": "adcfe4db3f72719fca34ed71236780c8",
    "title": "悼姚家凤二首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "人品兼文品，乡邦绰有誉。",
      "从今门绝迹，为尔火多书。",
      "铩羽穷鹰隼，开函泣蠹鱼。",
      "善因无善果，天道竟何如。"
    ]
  },
  {
    "id": "adcfe4db3f72719fca34ed7167918a09",
    "title": "悼姚家凤二首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "讳疾深三载，争名丧一身。",
      "墓庐仍守祖，图稿少传人。",
      "心苦研科理，魂归慕迈亲。",
      "有才夭不吊，怕见相遗真。"
    ]
  },
  {
    "id": "adcfe4db3f72719f9f410e6f172e293b",
    "title": "五十自述",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "风涛未靖继干戈，半百年从患难过。",
      "朋辈乱飞霜后箨，老怀难越井中波。",
      "还丹无术求仙误，剪纸为花获赏多。",
      "草草劳人如过客，旷庐我只当行窝。"
    ]
  },
  {
    "id": "adcfe4db3f72719f415551f1c8ac6d69",
    "title": "冬日遣怀",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "此身无病即神仙，自视馀生漫欣然。",
      "触詟老来仍恃粥，少陵寒甚欲装绵。",
      "十分疏放违时好，一样聪明让少年。",
      "世事反常那胜说，江南鱼米日论钱。"
    ]
  },
  {
    "id": "adcfe4db3f72719f5ed2fe45fdbca17e",
    "title": "寿张少泉先生七十即用其自寿原韵",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "簪裾满座醉和春，莺燕聊翩贺主人。",
      "坐我董帷书味永，管他周鼎泗滨沦。",
      "五千年史翻陈案，三十馀山卧逸民。",
      "对客欣髯时一笑，卷舒的是自由身。"
    ]
  },
  {
    "id": "adcfe4db3f72719f5ed2fe451d74d4f4",
    "title": "寿张少泉先生七十即用其自寿原韵",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "渡辽名士属龙头，却聘无烦借箸筹。",
      "结客孔融居北海，逃名徐孺重南州。",
      "能将富贵浮云视，知是神仙慧业修。",
      "听唱阳春高格调，绕梁馀韵尚悠悠。"
    ]
  },
  {
    "id": "adcfe4db3f72719f5ed2fe459bd70ee6",
    "title": "寿张少泉先生七十即用其自寿原韵",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "廿载邯郸道上过，梁园作赋意云何。",
      "秋风波起思莼菜，茅屋云深长薜萝。",
      "耐老竞推长寿佛，雅游喜作小行窠。",
      "美人芳讯今无恙，江上芙蓉采撷多。"
    ]
  },
  {
    "id": "adcfe4db3f72719f5ed2fe45713bf87b",
    "title": "寿张少泉先生七十即用其自寿原韵",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "谁为博物善文辞，嗜古徒招世俗嗤。",
      "烟雨模糊天下事，山川灵淑袖中诗。",
      "儒林支派清河衍，团扇神丰洛下遗。",
      "辉映并时生二老，天将风教付维持。"
    ]
  },
  {
    "id": "adcfe4db3f72719f94275f9f2552d7f3",
    "title": "冰箸",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "旷野沙埃不染纤，琼筵高敞制精严。",
      "未容借拨泥炉火，曾否先尝玉匕盐。",
      "稚子耐寒排一席，天公表直系重檐。",
      "双双巧具凭空造，同样心思乃尔尖。"
    ]
  },
  {
    "id": "adcfe4db3f72719f5abffbcb02aa6b69",
    "title": "诵芬",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "收入图书藏累世，自经劫火杳无踪。",
      "仅凭父执传佳话，尚忆先人赐笑容。",
      "船上看山如走马，田间戽水似吟龙。",
      "千金一腋珍无价，窃恨为裘未善缝。"
    ]
  },
  {
    "id": "adcfe4db3f72719f675385bc4d5631bc",
    "title": "广福道中",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "蛇旋曲境路多生，赖有樵儿为导行。",
      "倒挂虬藤如结采，乱飞翠羽各呼名。",
      "斯游毕竟关清福，有笔转难写实情。",
      "步上山头休负异，已登高处一如平。"
    ]
  },
  {
    "id": "adcfe4db3f72719f2916039e62944cef",
    "title": "石壁精舍",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "高覆松阴复竹阴，窝藏宝刹绝尘侵。",
      "千寻峭壁俯湖险，一径寒云郁舍深。",
      "行脚僧忘参上乘，欢颜佛是旧知音。",
      "重游先与山灵约，容我山巅一鼓琴。"
    ]
  },
  {
    "id": "adcfe4db3f72719fdf891a54463fe9d0",
    "title": "苏邸寄内",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "客山百里未云遥，每一萦怀万分焦。",
      "各种象图秋讨晒，将花篱菊早勤浇。",
      "私仪代我邻翁却，公赋防他悍役骚。",
      "病里叮咛无别话，卫生第一气和调。"
    ]
  },
  {
    "id": "adcfe4db3f72719f4118a3eefb2474e2",
    "title": "留园",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "长留天地愿何宏，园系南州第一工。",
      "石势轩昂才子气，树容伛偻古稀翁。",
      "玉池荷卸秋风碧，锦帙书签冷院红。",
      "晋宋名贤遗手迹，画图早已拓王公。"
    ]
  },
  {
    "id": "adcfe4db3f72719f6fdb7c688c425803",
    "title": "楼观",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "逼近青山势欲吞，旧居灰烬小楼存。",
      "岫云出是六鳌举，阵雨来如万马奔。",
      "直北莽苍沙岸树，偏东稠密画图村。",
      "此身岂受泥涂困，早仗云梯达帝阍。"
    ]
  },
  {
    "id": "adcfe4db3f72719ff04a04c7e49637b0",
    "title": "见郁李花感赋以示胞弟",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "草草劳生未有涯，一门四处益堪嗟。",
      "兵围莫解中年遇，裘敝难缝数口家。",
      "差为疗贫文短售，甚母染侠酒狂赊。",
      "同根理合同回护，风雨无伤郁李花。"
    ]
  },
  {
    "id": "adcfe4db3f72719f8b604323a6ae618f",
    "title": "假缘山庄落成额堂曰旷庐赋诗志喜",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "手辟山庄号假缘，壬寅乃是落成年。",
      "堂深燕寄安祥梦，井阔蛙窥广大天。",
      "扫榻曾留新学士，题楹羞袭旧春联。",
      "竹头木屑勤收拾，易被旁人笑我颠。"
    ]
  },
  {
    "id": "adcfe4db3f72719fc3ff922ffeb2d863",
    "title": "自题懒鸿馆",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "天涯何苦惊征骖，且卸征衣卧一庵。",
      "赠我异香花美意，觉人浑梦鸟高谈。",
      "无头巾气赵瓯北，得正乐音陆剑南。",
      "四辟窗棂光莫借，过庭书谱不时参。"
    ]
  },
  {
    "id": "adcfe4db3f72719f3f4740f98f56f3dd",
    "title": "五十述怀二首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "风涛未靖又兵戈，半百年从患难过。",
      "朋旧易飘霜后叶，老怀难起井中波。",
      "点金乏术成仙少，剪纸为花喝彩多。",
      "草草劳人干甚事，旷庐我只当行窝。"
    ]
  },
  {
    "id": "adcfe4db3f72719f3f4740f9f43fbf1d",
    "title": "五十述怀二首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "苦摸心头也忒痴，布衣建树本无奇。",
      "卷舒在我天无恙，议论当官罪不知。",
      "一劫红羊尘外梦，十年黄鸟卷馀诗。",
      "犁锄入手真初学，老圃老农奉老师。"
    ]
  },
  {
    "id": "adcfe4db3f72719f537e1bd808a2037e",
    "title": "旷庐遣兴二首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "百年伟业付空谈，独有闲情不尽含。",
      "种德无功馀腐气，翻书有味比饴甘。",
      "崎岖路易欺疲马，继续丝还吐老蚕。",
      "近审中朝朋辈少，一枝春未递封函。"
    ]
  },
  {
    "id": "adcfe4db3f72719f537e1bd8ec41fe92",
    "title": "旷庐遣兴二首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "广厦难容况敝庐，古人未许赋同居。",
      "性缘傲物多多悔，交过中年渐渐疏。",
      "畏事竟成战败马，亡书直似放生鱼。",
      "花名载入群芳谱，近十年来考究虚。"
    ]
  },
  {
    "id": "adcfe4db3f72719fdceb2fb68bd49483",
    "title": "乡情三首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "太息吴农困莫苏，逐年遭歉逐年枯。",
      "屋防日漏又惊雨，家断鸡声况属猪。",
      "入市典衣完佛愿，待人聘女了官租。",
      "并非键户辞亲串，瓮倒床头酿已无。"
    ]
  },
  {
    "id": "adcfe4db3f72719fdceb2fb6a4acf680",
    "title": "乡情三首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "似箭攒胸那放宽，形鸠面鹄总无颟。",
      "妇怜夫瘁忧成病，母听儿啼愿缩餐。",
      "寒暑劳人和药苦，米盐心计嚼梅酸。",
      "穷思饱暖真奇福，何处声腾百口欢。"
    ]
  },
  {
    "id": "adcfe4db3f72719fdceb2fb6edb6cd48",
    "title": "乡情三首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "嘉禾献瑞渺从前，新茧丰收不几年。",
      "闲语私逋肠欲裂，拟翻旧业肘多牵。",
      "善门纾难开平局，豪族追租押退田。",
      "叙及男婚女嫁事，破裘补不到完全。"
    ]
  },
  {
    "id": "adcfe4db3f72719f4ccfaafe9cdb868e",
    "title": "病起秋郊晚眺",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "却因一疾免腾腾，人号予为有发僧。",
      "鉴水水怜容太弱，簪花花笑老无能。",
      "牛羊鞭入烟林画，蟋蟀催齐纺妇灯。",
      "渔艇稳依芦渚畔，收纶还待月东升。"
    ]
  },
  {
    "id": "adcfe4db3f72719fd8c2049d3629f533",
    "title": "清明雨",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "吾乡盛集昉何日，农具添新好助耕。",
      "四顾田塍真富丽，十分风雨败清明。",
      "冢虚麦饭鬼嗟馁，寺断香烟佛见轻。",
      "万户粮空求接济，孰关民瘼祷天晴。"
    ]
  },
  {
    "id": "adcfe4db3f72719fc35a6fe030f44c42",
    "title": "感时二首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "示信于民第一程，如何刑偿半虚声。",
      "封疆吏易收成命，传舍官难达下情。",
      "选舞徵歌今干略，锦衣玉食世公卿。",
      "条陈百辈真心苦，可奈人微语已轻。"
    ]
  },
  {
    "id": "adcfe4db3f72719fc35a6fe03480a377",
    "title": "感时二首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "翎顶轩轩内外臣，坐看贼窟窜江滨。",
      "未谙韬略夸褒鄂，并荷恩荣渺越秦。",
      "劝学何篇真载道，理财无政不伤民。",
      "强支军国二三老，尚遣私人踞要津。"
    ]
  },
  {
    "id": "adcfe4db3f72719f59af200a4d50fec3",
    "title": "自遣",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "医门累叶重高明，迄我偏忘问药名。",
      "五柳先生馀本色，三槐后裔忝家声。",
      "身经治乱四朝运，人与乾坤一气清。",
      "自揆何尝无分量，独怜修炼未能精。"
    ]
  },
  {
    "id": "adcfe4db3f72719fc39ecb6807eccc87",
    "title": "苏邸还乡",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "无风亦利小机轮，百里还家未隔晨。",
      "孙女要求科学本，老妻挖补秀才巾。",
      "流连鸡肋经商苦，逼胁膻风各界新。",
      "仅把乡音翻一二，亲朋疑我是苏人。"
    ]
  },
  {
    "id": "adcfe4db3f72719fcb877e6fac1217b5",
    "title": "田家杂咏十二首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "菜甲将花一剪新，雨馀绿野辄周巡。",
      "烟林莺啭喜求友，香会蝉联重报亲。",
      "纸扎鸢鱼稚子巧，池苏螺蛤妇人仁。",
      "乡闾自古鲜文物，推大蓬蒿也有因。"
    ]
  },
  {
    "id": "adcfe4db3f72719fcb877e6f9738eebb",
    "title": "田家杂咏十二首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "馀韵悠然放鸽铃，沿堤补柳类添丁。",
      "庭前飞舞杨花白，檐下啁啾竹叶青。",
      "双尾盐鱼供学究，一肩乌彘荐先灵。",
      "持家本系家翁主，妇女烦言未便听。"
    ]
  },
  {
    "id": "adcfe4db3f72719fcb877e6fe57f925a",
    "title": "田家杂咏十二首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "团坐绳床莫我嫌，肺肝倾吐漫谦谦。",
      "为儿择日开关锁，阿母求神付吉签。",
      "新蚁芬芳初浸面，子鸡和淡薄楂盐。",
      "不奇桂辣椒辛味，知是吴民性喜甜。"
    ]
  },
  {
    "id": "adcfe4db3f72719fcb877e6fda61e524",
    "title": "田家杂咏十二首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "一曲田歌绿树阴，涓涓流水听鸣琴。",
      "秧含时雨针针碧，麦受温风簇簇金。",
      "新制桔槔翻有样，古遗谣谵奉为箴。",
      "扫除爨下频敦嘱，失慎堪虞要小心。"
    ]
  },
  {
    "id": "adcfe4db3f72719fcb877e6f7f87c86a",
    "title": "田家杂咏十二首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "多男到处蒙称福，巴望成丁却也难。",
      "疗病愿为天赦犯，占庚乞解女伤官。",
      "青蛙夜鼓梅天雨，黄犊晨犁麦气寒。",
      "收数预知蚕豆好，春雷不动报平安。"
    ]
  },
  {
    "id": "adcfe4db3f72719fcb877e6f09cd50e1",
    "title": "田家杂咏十二首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "行人方便路须通，尺土无妨让与公。",
      "傍屋编篱花抵隙，筑场勒界石居中。",
      "疗饥麦面吴丝白，解渴瓜瓤蜀锦红。",
      "酷暑蚊蝇防染毒，辟瘟丹散制精工。"
    ]
  },
  {
    "id": "adcfe4db3f72719fcb877e6f8492f304",
    "title": "田家杂咏十二首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "不忌人心设险机，果然云是那云非。",
      "妇挑葱蒜烧红肉，儿剪芭蕉试绿衣。",
      "老纳地丁花户熟，甘充保甲蔀檐稀。",
      "孙孩入抱争欢喜，道是饥肤受乳肥。"
    ]
  },
  {
    "id": "adcfe4db3f72719fcb877e6f3d0b029c",
    "title": "田家杂咏十二首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "西风摧柳忽惊秋，匾豆开花满架球。",
      "白露停车成老例，黄粱经斛喜浮收。",
      "池塘鱼为均分股，兄弟牛仍合一头。",
      "树艺家声无敢堕，镃基不待旧时修。"
    ]
  },
  {
    "id": "adcfe4db3f72719fcb877e6f21e7d05c",
    "title": "田家杂咏十二首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "若丰若歉听诸天，最固根基是力田。",
      "芟草必由新雨后，彻桑要在未阴前。",
      "纷争雀鼠终无讼，似续螟蛉也有贤。",
      "便是丐夫施撮米，虚空不落一文钱。"
    ]
  },
  {
    "id": "adcfe4db3f72719fcb877e6fab2d6765",
    "title": "田家杂咏十二首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "无风波处辟新村，胥吏追呼不到门。",
      "差为轮年非大利，借言冲喜便完婚。",
      "禾麻成熟修公社，鸡犬安眠颂帝恩。",
      "种竹养鱼承世业，世情翻覆又奚论。"
    ]
  },
  {
    "id": "adcfe4db3f72719fcb877e6f00f0f353",
    "title": "田家杂咏十二首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "事无钜细决邻翁，一语喧传一巷中。",
      "议订婚姻凭月老，伏诛忤逆怖雷公。",
      "神灵宇下祈财产，歌舞台前泣孝忠。",
      "酒灌愁肠愁莫解，总由三九欠东风。"
    ]
  },
  {
    "id": "adcfe4db3f72719fcb877e6f89adacdd",
    "title": "田家杂咏十二首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "舍南舍北启朝扉，并坐冬烘似打围。",
      "儿学为农先唤牧，女因催嫁自裁衣。",
      "霜青晚稻登砻富，雪白沙棉曝户肥。",
      "驱斥不祥安且吉，勿应媚灶笑人非。"
    ]
  },
  {
    "id": "adcfe4db3f72719fd753f093d6c478fd",
    "title": "甲辰秋留别耕霞世叔二首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "山里清风湖里月，每逢八月记琴川。",
      "楼收秋爽容高卧，舟共春游各赋篇。",
      "疗疾愿延天下寿，编书名附古人传。",
      "挑灯横榻谈深夜，休问珠黄值几钱。"
    ]
  },
  {
    "id": "adcfe4db3f72719fd753f093e2331376",
    "title": "甲辰秋留别耕霞世叔二首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "异乡未易故交逢，恶酒偏倾酒数觥。",
      "阅世卅年心愈小，添霜两鬓面疑生。",
      "别时却述来时话，诤我殊多爱我情。",
      "相约还旧搜旧碣，家山十景待题评。"
    ]
  },
  {
    "id": "adcfe4db3f72719fd1455c512aeca499",
    "title": "岁朝春",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "一纸工书诸事吉，百年稀遇岁朝春。",
      "酒馀窥镜衰颜嫩，诗计题楹命意新。",
      "磊磊琴樽环座客，怡怡花草合家人。",
      "国华物瑞联翩记，也是当朝珥笔臣。"
    ]
  },
  {
    "id": "adcfe4db3f72719fe6e1a63d73cc9fe3",
    "title": "喜耕霞世叔见过",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "春日何曾厌昼长，闲中留客道家常。",
      "肺肝倾吐探囊底，唇舌严防露剑芒。",
      "相必丰颐能受禄，文多激语断非祥。",
      "评诗莫误诗滋味，满口才教嚼笋香。"
    ]
  },
  {
    "id": "adcfe4db3f72719f4ee90acb7744bc37",
    "title": "香山闲步",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "三界山犹劫后存，登临不让谢公墩。",
      "清秋与鹤求仙草，黄叶先人叩佛门。",
      "直通百年松有操，灵机一片雁无痕。",
      "大同碑碣埋荒径，帝子依然供一尊。"
    ]
  },
  {
    "id": "adcfe4db3f72719f3b03efc502232f29",
    "title": "白菊花",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "自冒新霜韵越清，漫云鉴赏欠分明。",
      "知心元亮交无迹，寿相龙眠画入情。",
      "敢为晚年移素守，直从淡处得高名。",
      "悬知骨性天生劲，贡媚胭脂耻与争。"
    ]
  },
  {
    "id": "adcfe4db3f72719fd85ae625d16c61a6",
    "title": "和周颂武同学自题耕稼图",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "同游同学未同年，年老耕躬负郭田。",
      "立业非农无实地，问心何事敢颟天。",
      "猪羊命仆分牢饲，螃蟹娱孙一线牵。",
      "牛背无腔吹短笛，宋元而后有痴颠。"
    ]
  },
  {
    "id": "adcfe4db3f72719fb25d975121518bfc",
    "title": "补挽张君培师",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "列公门下四科同，政事文章造就工。",
      "向以清寒为乐境，转于笑语度春风。",
      "表扬庐墓冥当鉴，付托楹书梦竟空。",
      "一束生刍未及奠，痛瞻杖履画图中。"
    ]
  },
  {
    "id": "adcfe4db3f72719fcf998e3143f8d298",
    "title": "游三峰禅院",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "扶上肩舆早出城，清香扑鼻稻花生。",
      "凡心入院自然净，病足登楼却也轻。",
      "乘我兴高临雁字，倩谁神妙画松声。",
      "山僧寂静蒲团坐，一曲瑶琴待月明。"
    ]
  },
  {
    "id": "adcfe4db3f72719ff31d3d4192d28fb5",
    "title": "秋日游破山寺",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "攀藤披葛入山腰，山半秋花处女娇。",
      "惊屐鼠腾松径阁，投书马落寺门桥。",
      "兴衰石佛犹牢记，忠佞澄潭不误描。",
      "壑谷樵归封暮霭，夕阳红挂竹林梢。"
    ]
  },
  {
    "id": "adcfe4db3f72719f0e096e079b74bb4e",
    "title": "寄赠缪广文少村同学二首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "绝无聊赖只临池，犹是消磨胜废时。",
      "造士怕闻花样变，立言翻笑布衣痴。",
      "余惟受命甘为殖，君喜居官老作师。",
      "德不加修修亦晚，逢人犹道勉为之。"
    ]
  },
  {
    "id": "adcfe4db3f72719f0e096e07ec6e2c1c",
    "title": "寄赠缪广文少村同学二首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "世事蒙蒙烟雾中，果谁指出路西东。",
      "人皆品丑娄师德，我独诗规陆放翁。",
      "木匣剑光犹烁烁，湘帘云影太匆匆。",
      "静评行运初无是，补种庭前月月红。"
    ]
  },
  {
    "id": "adcfe4db3f72719f2d16d87550332d76",
    "title": "遣怀",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "试向青天问一声，此身是否谪长庚。",
      "但知画里看山好，不信空中有物争。",
      "花圃平章如意致，草书摹仿欠纵横。",
      "馨闻千古无磨灭，姓氏已难问老彭。"
    ]
  },
  {
    "id": "adcfe4db3f72719f879606538b74084f",
    "title": "春日遣兴",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "属目当前尽化机，徒钻故纸笑人非。",
      "芭蕉冒雨多含蓄，杨柳因风善指挥。",
      "百节疏通惟藕巧，十分员到似瓜稀。",
      "梦回领受清凉味，背汗淋漓苦锦衣。"
    ]
  },
  {
    "id": "adcfe4db3f72719f79cf0d05db4e6b28",
    "title": "消夏偶成",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "午枕清凉梦初醒，静参元理不嫌虚。",
      "很多亡赖成名业，大怪生人读死书。",
      "抱愤谁吞樊哙肉，趋炎共恋孟尝鱼。",
      "一枰棋打输赢劫，局外闲观乐有馀。"
    ]
  },
  {
    "id": "adcfe4db3f72719f290789d9a67b6758",
    "title": "春感",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "冰雹雷霆博早春，阴阳调剂属何人。",
      "乌鸢攫肉馋蝼蚁，枭獍登台泣凤麟。",
      "莫假威棱恢汉宇，徒烦书檄吓番臣。",
      "明明庚戌非庚子，只怕童谣又当真。"
    ]
  },
  {
    "id": "adcfe4db3f72719fbcd1b9bf41c245cd",
    "title": "同门张少泉大令见赠爱吾庐钞赋诗奉酬四首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "蓉城东望代钟英，尖秀龙砂山脉清。",
      "七叶名儒古循吏，八驺大宪旧门生。",
      "归田而后完诗稿，阅世已深淡宦情。",
      "同样娑娑增老态，谁知朔也是星精。"
    ]
  },
  {
    "id": "adcfe4db3f72719fbcd1b9bf140ce050",
    "title": "同门张少泉大令见赠爱吾庐钞赋诗奉酬四首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "读书得闲论前人，胜是当年老史臣。",
      "种菜特标高节抱，樗蒲闲试小经纶。",
      "行文韩愈多豪气，绘影陶潜认后身。",
      "宸电立徵医国手，孤蓬万里达京津。"
    ]
  },
  {
    "id": "adcfe4db3f72719fbcd1b9bf97269804",
    "title": "同门张少泉大令见赠爱吾庐钞赋诗奉酬四首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "履上金台惬北游，目空凡界又奚求。",
      "檠灯蓟北芦鸿梦，儿女江南稻蟹秋。",
      "棘地荆天军国威，去思来慕部民讴。",
      "翛然物外谁羁勒，行乐人生第一筹。"
    ]
  },
  {
    "id": "adcfe4db3f72719fbcd1b9bf16c0d4c3",
    "title": "同门张少泉大令见赠爱吾庐钞赋诗奉酬四首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "高人出处本堂堂，怡养天和兆吉祥。",
      "茂草一丛蒋诩径，奇书万卷郑玄乡。",
      "新春黄鸟方砭耳，旧梦红羊总断肠。",
      "豹幸全斑得窥见，爱吾庐钞口生香。"
    ]
  },
  {
    "id": "adcfe4db3f72719fe936c352fb85b586",
    "title": "和莆田江春霖侍御即次原韵三首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "熙朝旷典首徵贤，二百馀年命脉延。",
      "很有忠贞图报国，岂容佞幸势掀天。",
      "白华孝子怡怡尔，乌府先生凛凛然。",
      "时弊痛陈非不力，腹心手足两难全。"
    ]
  },
  {
    "id": "adcfe4db3f72719fe936c35276276501",
    "title": "和莆田江春霖侍御即次原韵三首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "渊明归隐义熙年，堪笑文官尽爱钱。",
      "明主胸襟宏翕受，大臣眼界澈中边。",
      "乞身贺监宸衷谅，养志曾参母氏怜。",
      "漫恨绨袍人莫赠，高堂抚慰胜装棉。"
    ]
  },
  {
    "id": "adcfe4db3f72719fe936c35271b91c5d",
    "title": "和莆田江春霖侍御即次原韵三首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "祖饯都门车骑进，新诗络绎递蛮笺。",
      "执鞭父老迎南越，珥笔寅僚眷北燕。",
      "权贵当初寒破胆，国民此后孰承肩。",
      "起官还待颁优诏，风骨棱棱已遍传。"
    ]
  },
  {
    "id": "adcfe4db3f72719f4ab96cd8f48e27ca",
    "title": "再叠前韵奉和三首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "组织乾坤让后贤，职司启沃敢稽延。",
      "无私臣面霜封岸，有喜君颜月霁天。",
      "跋扈莫非权太重，投荒只道罪当然。",
      "盈廷唯诺成风气，国事如何措万全。"
    ]
  },
  {
    "id": "adcfe4db3f72719f4ab96cd89cdb56bc",
    "title": "再叠前韵奉和三首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "计出林泉已十年，萧然宦橐不名钱。",
      "千杯别酒金台上，一段慈云镜水边。",
      "直等阳城符物论，寒羞范叔受人怜。",
      "青衫检点休嫌敝，日下归来已著绵。"
    ]
  },
  {
    "id": "adcfe4db3f72719f4ab96cd8054799d5",
    "title": "再叠前韵奉和三首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "地北天南一水连，诗筒唱和互投笺。",
      "纵横泪落悲涂炭，激越毫端挟赵燕。",
      "灿灿舞衣莱子服，迢迢负米仲由肩。",
      "他年史乘扬芳烈，忠孝还应合传传。"
    ]
  },
  {
    "id": "adcfe4db3f72719f1a7ed49563ed8343",
    "title": "夏日金阊返棹",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "手挈行囊速上船，金阊城外月婵娟。",
      "烟笼虎阜钟遥搁，风簸鹅湖梦破圆。",
      "孤椵灯红方便路，四陲雾黑竟糊天。",
      "晓星明灭鸡初唱，早有耕氓戽稻田。"
    ]
  },
  {
    "id": "adcfe4db3f72719f93a5a71dbb101c2d",
    "title": "六十诞辰，戚友咸劝称觞，余以值此世变，何敢再受亲友庆祝，作述怀诗八首以见志",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "万般游戏国如狂，天派余为冷演郎。",
      "出未宦成名达御，处无物望德薰乡。",
      "担承儿女千斤柱，洗刷烟霞百段肠。",
      "老至逃禅倒应尔，初非入庙即拈香。"
    ]
  },
  {
    "id": "adcfe4db3f72719f93a5a71d7325570b",
    "title": "六十诞辰，戚友咸劝称觞，余以值此世变，何敢再受亲友庆祝，作述怀诗八首以见志",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "八龄惨忆乱离辰，戎马惊惶粤匪尘。",
      "总角交多罗黑籍，万头鬼幸脱红巾。",
      "冲风犯雨身婴疾，给米输薪谊笃邻。",
      "教养成人艰十倍，空将双泪报双亲。"
    ]
  },
  {
    "id": "adcfe4db3f72719f93a5a71d6e1d8fa3",
    "title": "六十诞辰，戚友咸劝称觞，余以值此世变，何敢再受亲友庆祝，作述怀诗八首以见志",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "生活年年讨六经，庭呈羔雁愧兹深。",
      "明知造化弄人巧，不悔文章丧我心。",
      "博弈场中争树帜，烟花队里乐挥金。",
      "壮年嗜好较人甚，病挽膏肓痛下针。"
    ]
  },
  {
    "id": "adcfe4db3f72719f93a5a71d897f4ced",
    "title": "六十诞辰，戚友咸劝称觞，余以值此世变，何敢再受亲友庆祝，作述怀诗八首以见志",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "诗逋酒债负昏昏，无计清消只罢论。",
      "容我护持干净土，管他错认是非门。",
      "权将子母希分润，愧乃须眉语感恩。",
      "独未满怀新政府，三纲破坏古乾坤。"
    ]
  },
  {
    "id": "adcfe4db3f72719f93a5a71df0b2430c",
    "title": "六十诞辰，戚友咸劝称觞，余以值此世变，何敢再受亲友庆祝，作述怀诗八首以见志",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "生丁末造固无何，怪怪奇奇视古多。",
      "番妇来宾迓凤辇，校儿合队唱蛮歌。",
      "显凭历史翻陈案，暗讳和戎倒太阿。",
      "五道发皇推火德，灯光吓退月姮娥。"
    ]
  },
  {
    "id": "adcfe4db3f72719f93a5a71d7492d2a3",
    "title": "六十诞辰，戚友咸劝称觞，余以值此世变，何敢再受亲友庆祝，作述怀诗八首以见志",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "依样葫芦最入时，不谐于俗我何痴。",
      "偶沾霖雨蛙齐闹，远逸风尘马怕羁。",
      "醉后乱挥张旭草，梦中甜咏陆游诗。",
      "累传家世留清望，忍著淤泥半点缁。"
    ]
  },
  {
    "id": "adcfe4db3f72719f93a5a71d0728d692",
    "title": "六十诞辰，戚友咸劝称觞，余以值此世变，何敢再受亲友庆祝，作述怀诗八首以见志",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "小影依稀绘就初，愁工叔宝病相如。",
      "坏裳为裤平生技，饮水思源一卷书。",
      "自祭陶潜非迓俗，送穷韩愈或欺吾。",
      "和盘推极乘除理，曾把吾庐号旷庐。"
    ]
  },
  {
    "id": "adcfe4db3f72719f93a5a71d4d89129c",
    "title": "六十诞辰，戚友咸劝称觞，余以值此世变，何敢再受亲友庆祝，作述怀诗八首以见志",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "萼梅抖擞小园中，休妒模糊一腐翁。",
      "世至道衰无善象，人虽裸长不离虫。",
      "借花送日且浮白，易药馀年当运红。",
      "一甲已登殊望外，却忘胪唱报诸公。"
    ]
  },
  {
    "id": "adcfe4db3f72719f47b712597709aec7",
    "title": "冬日赤岸道中有感",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "院钟寺鼓声洪亮，贪睡冬山竟不闻。",
      "白占田园狂逞雪，黑颟天地乱翻云。",
      "时危帮匪称人杰，法弊朝廷厌右文。",
      "莫慨仕途今不古，量材寻尺久无分。"
    ]
  },
  {
    "id": "adcfe4db3f72719f59af200a3ff9505b",
    "title": "自遣",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "六旬一掷矢茫然，不落山边即水边。",
      "与地何冤人尽鬼，上天有术我迟仙。",
      "私心希望前千古，生齿谁推后十年。",
      "大饮不能且小饮，一墰云拨好在前。"
    ]
  },
  {
    "id": "adcfe4db3f72719fbf34194428ffba26",
    "title": "遗闲",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "四朝实录手忘编，疏懒惭余负老天。",
      "两眼虽昏书是命，十年不死病中仙。",
      "未来甲子泻如璞，已敝精神值甚钱。",
      "却笑此身无力气，张弓难到十分圆。"
    ]
  },
  {
    "id": "adcfe4db3f72719f9e9976390c181cbf",
    "title": "赠因心香兄赴大名府言师幕四首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "朝摘山花夕钓鱼，乱平而后结交初。",
      "乍离乍合云无定，一笑轮年五十馀。"
    ]
  },
  {
    "id": "adcfe4db3f72719f9e997639cb1a0f12",
    "title": "赠因心香兄赴大名府言师幕四首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "燕赵何曾减旧时，佳人风格重胭脂。",
      "不须老女翻眉样，彼此惟投白话诗。"
    ]
  },
  {
    "id": "adcfe4db3f72719f9e997639c2229ac7",
    "title": "赠因心香兄赴大名府言师幕四首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "蔗境如饴洵可娱，重阳引手插茱萸。",
      "此回再履邯郸道，借问卢生梦有无。"
    ]
  },
  {
    "id": "adcfe4db3f72719f9e997639f5ba2cab",
    "title": "赠因心香兄赴大名府言师幕四首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "犯雪蒙霜怕出门，不图语语带春温。",
      "待君佐理功成日，风月招邀共一樽。"
    ]
  },
  {
    "id": "adcfe4db3f72719f4c4fb32ef0e44022",
    "title": "梅花",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "真面须从雪里看，两三株傍瓦檐端。",
      "化工弄巧施朱绿，免议书生一色寒。"
    ]
  },
  {
    "id": "adcfe4db3f72719f9fb5f53c4d3bd9af",
    "title": "牡丹",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "先人手泽百花荣，客过家园解笑迎。",
      "独惜牡丹容瘦削，年年富贵受虚名。"
    ]
  },
  {
    "id": "adcfe4db3f72719fff6a7f3a6301de03",
    "title": "香山文选楼",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "甲乙丹黄费匠工，六经而外倡宗风。",
      "后来士引星辰上，断墨残毫具有功。"
    ]
  },
  {
    "id": "adcfe4db3f72719f439568969c3f86c0",
    "title": "洗砚池",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "一泓澄净蓄山坡，帝子曾经手濯磨。",
      "漾起白蘋成点画，寒潭深处墨鱼多。"
    ]
  },
  {
    "id": "adcfe4db3f72719f543bfc8316b46cee",
    "title": "抒感二首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "难道江南缺米薪，青黄不接各嗟贫。",
      "历陈祖父为农业，生遇乾嘉是幸民。"
    ]
  },
  {
    "id": "adcfe4db3f72719f543bfc83b702cb3d",
    "title": "抒感二首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "谋生乏术抑何堪，纺织工夫女助男。",
      "一自官商渔利甚，万家机杼阁东南。"
    ]
  },
  {
    "id": "adcfe4db3f72719f2ac79b2e2f5195bc",
    "title": "题丹阳驿亭壁二首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "小憩丹阳道上亭，聚时形即散时形。",
      "无人不望前程奋，听叫哥哥许少停。"
    ]
  },
  {
    "id": "adcfe4db3f72719f2ac79b2e548139cf",
    "title": "题丹阳驿亭壁二首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "独夜客凄篷背雨，通年人饱马头风。",
      "伤心行路难如此，我尚身留古驿中。"
    ]
  },
  {
    "id": "adcfe4db3f72719fc593259063415674",
    "title": "舟抵维杨",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "画舫香车玉琯楼，绿杨城头是扬州。",
      "遗民岂系随家种，天子风流尚口头。"
    ]
  },
  {
    "id": "adcfe4db3f72719f755d1089a3f68a87",
    "title": "重游莫愁湖登胜棋楼",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "名臣才女各千秋，自赴金陵五上楼。",
      "看遍芰荷还借问，满湖香艳倩谁收。"
    ]
  },
  {
    "id": "adcfe4db3f72719f4ffe9fc9ea7d80d5",
    "title": "河山",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "忽成忽败古今同，玩弄河山一掌中。",
      "奋上舞台歌与泣，疲癃何必不英雄。"
    ]
  },
  {
    "id": "adcfe4db3f72719feb579a1d9cbfc4df",
    "title": "自题小影",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "呼马呼牛无足异，不仙不佛若何同。",
      "幕天席地先生笑，算是堂堂一寓公。"
    ]
  },
  {
    "id": "adcfe4db3f72719f921c476c8d30f1ea",
    "title": "访相国山居四首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "封章递进九重门，谪遣还山总主恩。",
      "一座琴床数笏石，裴公绿野谢公墩。"
    ]
  },
  {
    "id": "adcfe4db3f72719f921c476c7fd035c3",
    "title": "访相国山居四首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "三世儒臣称国老，两朝天子属门生。",
      "食熊有味何如蛤，好赋梅花续广平。"
    ]
  },
  {
    "id": "adcfe4db3f72719f921c476c8bc60e30",
    "title": "访相国山居四首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "履厚戴高主眷深，纷纷锦轴积如林。",
      "寸长尺短非同例，谁为逋臣白此心。"
    ]
  },
  {
    "id": "adcfe4db3f72719f921c476c7f1bf3ff",
    "title": "访相国山居四首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "庞眉邻叟草衣冠，报道秋成相国欢。",
      "庚子劫尘飞不到，空山猿鹤梦魂安。"
    ]
  },
  {
    "id": "adcfe4db3f72719fd0a087b60f45725f",
    "title": "谒邓司徒庙",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "瞻拜司徒入社来，清高遗像肖灵台。",
      "莫嫌香火缘今断，血食绵长万本梅。"
    ]
  },
  {
    "id": "adcfe4db3f72719ffc2ea02c15d4e0cd",
    "title": "潘园彭刚直公壁间墨梅",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "荣阳别业草萋萋，败壁犹然见旧题。",
      "笔下许多刚直气，半由狂醉露端倪。"
    ]
  },
  {
    "id": "adcfe4db3f72719ff2a945894863ffbc",
    "title": "游圣恩寺登还元阁",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "朝来山气不胜寒，古木长林面面攒。",
      "旷览太湖三万顷，还元阁上一凭栏。"
    ]
  },
  {
    "id": "adcfe4db3f72719fd13bd3807841cc4c",
    "title": "虎邱二首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "七里陂塘几转湾，画桡光影荡钗环。",
      "寺门弥勒嫣然笑，竟占风流第一山。"
    ]
  },
  {
    "id": "adcfe4db3f72719fd13bd380eaa41761",
    "title": "虎邱二首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "不波艇子额高楼，唐祝才人此旧游。",
      "是否生公说法好，隔塘狮子特回头。"
    ]
  },
  {
    "id": "adcfe4db3f72719fa8704e49e5286c58",
    "title": "谒岳王观铁秦桧像二首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "休提冤狱莫须有，但愿臣亡宋不亡。",
      "一片精忠千古鉴，槎枒松柏尽肝肠。"
    ]
  },
  {
    "id": "adcfe4db3f72719fa8704e49a80fb845",
    "title": "谒岳王观铁秦桧像二首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "谋害忠良罪莫饶，我为秦魄遣无聊。",
      "铁人亏得王前跪，臭气应由香火消。"
    ]
  },
  {
    "id": "adcfe4db3f72719f930834a4612e4d79",
    "title": "偕同人上韬光寺观春霭",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "精气华光泄一胎，松篁绿霭拥楼台。",
      "山灵自写新图画，高向天空张挂来。"
    ]
  },
  {
    "id": "adcfe4db3f72719f89ba8c4dba32a0cd",
    "title": "勖诸生二首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "屹然学界极天高，拾级先登属我曹。",
      "角艺争能些小事，百年立脚要求牢。"
    ]
  },
  {
    "id": "adcfe4db3f72719f89ba8c4d079f303b",
    "title": "勖诸生二首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "昔日私心期望处，身逢其境尽平常。",
      "吾人先入果何主，眼界胸襟两扩张。"
    ]
  },
  {
    "id": "adcfe4db3f72719fc01fbe3b3ae6b0b2",
    "title": "徐步",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "徐步山隈与水隈，别无挂碍任徘徊。",
      "案头积有新诗料，半是沿途拾得来。"
    ]
  },
  {
    "id": "adcfe4db3f72719f572c859d67a618d4",
    "title": "春感八首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "时难年荒万劫愁，天心于此转关头。",
      "不知多少英雄泪，洗出金瓯与玉瓯。"
    ]
  },
  {
    "id": "adcfe4db3f72719f572c859db4f2be26",
    "title": "春感八首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "武昌起义逼天高，地势中央立脚牢。",
      "薄海景从非易易，果然一白竖旌旄。"
    ]
  },
  {
    "id": "adcfe4db3f72719f572c859d335111b8",
    "title": "春感八首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "为尧为舜渺千古，景运中天那复开。",
      "恰有生公善说法，轩轩王母献图来。"
    ]
  },
  {
    "id": "adcfe4db3f72719f572c859d18e2ce42",
    "title": "春感八首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "如罴如虎号雄师，鼓吹功多若个知。",
      "收拾人心一枝笔，漫云汗马独居奇。"
    ]
  },
  {
    "id": "adcfe4db3f72719f572c859d8427f096",
    "title": "春感八首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "业把五金冶一炉，万邦花覆吉祥多。",
      "旋闻牛李争门户，辜负文题是共和。"
    ]
  },
  {
    "id": "adcfe4db3f72719f572c859d1d0b01b6",
    "title": "春感八首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "出手先将大厦倾，纷繁头绪理重清。",
      "旧僚并作新官吏，几见肝肠两段生。"
    ]
  },
  {
    "id": "adcfe4db3f72719f572c859d5410b657",
    "title": "春感八首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "夺胎换骨系何年，半属人谋半属天。",
      "胜负至今棋打劫，利民福国口头禅。"
    ]
  },
  {
    "id": "adcfe4db3f72719f572c859df31f97ee",
    "title": "春感八首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "内政既无齐管仲，立功那有汉班超。",
      "一条界线争何在，海外旌旗五色标。"
    ]
  },
  {
    "id": "adcfe4db3f72719f8e48d88447188808",
    "title": "拟营生圹十首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "自从结体入尘寰，水火兵戎阻百关。",
      "花甲转头真侥幸，如何懵不计登山。"
    ]
  },
  {
    "id": "adcfe4db3f72719f8e48d8844b7a9c83",
    "title": "拟营生圹十首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "编藩累土伐荆榛，云气漫空似有神。",
      "亲手安排身后事，家人破涕祝长春。"
    ]
  },
  {
    "id": "adcfe4db3f72719f8e48d884ca8189fe",
    "title": "拟营生圹十首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "慎防损坏老皮囊，劝进庐循续命汤。",
      "一息尚存权未替，乌鸢蝼蚁缓商量。"
    ]
  },
  {
    "id": "adcfe4db3f72719f8e48d88423e56908",
    "title": "拟营生圹十首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "小拓佳城地数弓，吹笙击鼓戏樵童。",
      "四隅植有摇钱树，补救平生两手空。"
    ]
  },
  {
    "id": "adcfe4db3f72719f8e48d884f6f5c81f",
    "title": "拟营生圹十首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "从古英雄犹走马，人生通例累多情。",
      "一盂麦饭一樽酒，如此生涯孰与争。"
    ]
  },
  {
    "id": "adcfe4db3f72719f8e48d8840bcb347e",
    "title": "拟营生圹十首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "打把灵魂返洞天，官骸归来祖茔边。",
      "道旁颓仆谁家碣，荒陇经营又熟田。"
    ]
  },
  {
    "id": "adcfe4db3f72719f8e48d884f9002f32",
    "title": "拟营生圹十首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "不独寒梅摩小影，还将明月悟来因。",
      "荣铭哀诔多多锡，千古难逢挂剑人。"
    ]
  },
  {
    "id": "adcfe4db3f72719f8e48d884bf315432",
    "title": "拟营生圹十首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "埋诗无地不相宜，拘忌阴阳陋葬师。",
      "如果松揪围荫早，清歌预听吊黄鹂。"
    ]
  },
  {
    "id": "adcfe4db3f72719f8e48d8845cddabac",
    "title": "拟营生圹十首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "自资冥福诵金经，自祭为文见素心。",
      "非必贪高封马鬣，他年跨鹤易招寻。"
    ]
  },
  {
    "id": "adcfe4db3f72719f8e48d88458bb299a",
    "title": "拟营生圹十首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "脱胎而去复还胎，因果成书语也该。",
      "毕竟此身化何物，裸虫门类广难猜。"
    ]
  },
  {
    "id": "adcfe4db3f72719fb9d4f98e880bf799",
    "title": "题郑板桥墨竹",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "月来筛影风来啸，挺雪拒霜标劲操。",
      "淡浓疏密一笔挥，卓然写出绿卿照。",
      "从来画工判优劣，判在精神到不到。",
      "写到心花怒发时，不论直挥与横扫。",
      "千竿万竿玉亭亭，败叶枯枝也觉好。",
      "吸尽渭川真骨髓，莫怪神肖貌不肖。",
      "并世若逢东坡与，也把先生呼笑笑。"
    ]
  },
  {
    "id": "adcfe4db3f72719febedbbc5ac6455f2",
    "title": "香山晚步",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "蝉吟高树巅，渔唱菱塘口。",
      "披衣出荆关，适值新雨后。",
      "登高一仰观，明月落我手。",
      "欣欣携月归，脱手月何有。",
      "招寻不可得，忽遇窗左右。",
      "扃户乘夕凉，木榻支未久。",
      "无计扫馀热，天遣风为帚。",
      "习习爽心脾，此味人知否？",
      "适意在当前，曷胜呼负负。"
    ]
  },
  {
    "id": "adcfe4db3f72719f62eafaf402aa0475",
    "title": "送鬼篇",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "北人信奉狐，南人鬼亦重。",
      "往往感微疾，亟遗女巫送。",
      "女巫挟何术，登堂秘咒诵。",
      "拈香点鬼籍，秩然按伯仲。",
      "纸灰战屋隅，阴风泼窗洞。",
      "胡语空恻恻，十人九怕恐。",
      "铺设上下筵，鸡豚从丰供。",
      "遂令道若僧，口腹欲愈纵。",
      "明年未收谷，抽抵今年用。",
      "乞巫暗消寝，剜肉不心痛。",
      "夫受抱耒饥，妇受投杼冻。",
      "一刻整家赀，冤抑无由讼。",
      "习俗溺于迷，甘为邪人弄。",
      "一棒打当头，或醒梦中梦。"
    ]
  },
  {
    "id": "adcfe4db3f72719fa45ee04c86aa882a",
    "title": "思无邪",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "六经有宗旨，得旨皆堪蔽。",
      "东鲁删古诗，西河衍小亭。",
      "正变因乎风，心通情自契。",
      "千古乏解人，一经括一义。",
      "亮哉駉马篇，举隅为起例。"
    ]
  },
  {
    "id": "adcfe4db3f72719fd431403c13138bde",
    "title": "落叶吟",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "暮夜叩柴关，疑是不速客。",
      "开门阒无人，月闇霜华白。",
      "十月朔风劲，林衣卸层碧。",
      "静中审万象，何一非陈迹。",
      "仰观沟没瓦，俯瞰径失屐。",
      "添我煎茶料，庭隅又阜积。"
    ]
  },
  {
    "id": "adcfe4db3f72719feb0faa29bb3a7d8e",
    "title": "巫孝女",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "衫袖缕缕血满幅，深夜背人剜臂肉。一匙和药当参苓，巴望萱帷疾愈速。",
      "焚香膜拜祷昊天，愿以女年补母年。寿算决然不能强，女郎岂惜微躯捐。",
      "母存嬉戏秉至性，母殁零丁誓却聘。苦无兄弟力扶持，否亦拼与母同命。",
      "笃守祠墓荐蘋蘩，三党四邻尽起敬。吁嗟乎，妻拿夜肉与朝鱼，苛待爷娘豢牢猪。",
      "孝女每膳必咨涕，沥诚以祭七秩馀。两两相衡当愧死，宜乎有司旌其庐。",
      "宪吏尤喜端风教，懿德流芳为手书。孝行从来不多觏，史乘安可付阙如。"
    ]
  },
  {
    "id": "adcfe4db3f72719fe53ec3bfa618f412",
    "title": "西山大石",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "雷霆风火经百劫，不缺不残并不灭。",
      "盘古留遗骨嶙峋，化为磊磊一巨石。",
      "天以此石镇此山，苔藓纹杂虎豹斑。",
      "大吉祥惟无用物，人生何苦不为顽。"
    ]
  },
  {
    "id": "adcfe4db3f72719fba4f46aca3830d31",
    "title": "钟山诸葛武侯庙陶渊明祠附焉",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "石头城西山名钟，骑驴直上蹑云峰。巍巍庙祀武乡侯，蘋蘩将敬佐笙镛。",
      "配享渊明取何例，记述不在史传中。有唐巡远资保障，莘莘俎豆报崇功。",
      "有明忠良力恢复，煌煌册命拜侯封。外此双庙寂无闻，朝典岂可滥酬庸。",
      "况乎汉晋间百年，彼此身世不从同。拘儒腾议类不类，疑案就此生重重。",
      "我今平衡两先生，原其始末折其中。奉诏奔驰企伊吕，辞官归隐慕羲农。",
      "各行一是似相反，飞也潜也不二龙。其揆先圣与后圣，天衣不待天孙缝。",
      "赤文绿字青白石，离离奇奇碑穹窿。犹之夷惠在今日，清和穆然有馀风。",
      "妇孺闻声尽起敬，自然珠联璧合金陶镕。不然丞相祠堂建川蜀，渊渊钟鼓伐深宫。",
      "豫章庐墓晋处士，虬龙盘郁杉与松。何为乎，百世庙食配江东。"
    ]
  },
  {
    "id": "adcfe4db3f72719f390317cf15c8b8db",
    "title": "妙相庵",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "相不圆不肖，相不空不照。三十六洞极迢遥，四百八寺始创造。",
      "谁相此间置此庵，至今游人呼妙妙。"
    ]
  },
  {
    "id": "adcfe4db3f72719fe85667866731ee19",
    "title": "邓尉探梅",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "生性厌尘俗，绝俗免烦恼。",
      "而况伏井蛙，怎比离樊鸟。",
      "年年春及初，邓巅花多少。",
      "蹑屐陟高岗，仙香袭襟抱。",
      "系余有所思，路人莫能晓。",
      "人爱花色佳，花笑人容老。",
      "少壮曾几时，立业苦不早。",
      "今日折一枝，还算相逢巧。",
      "冉冉东皇归，落红无人扫。",
      "繁华一过眼，徒说虚花好。",
      "广平赋未裁，和靖诗先草。",
      "临别各依依，含情莫倾倒。",
      "既结不解缘，一见缘岂了。"
    ]
  },
  {
    "id": "adcfe4db3f72719f283d2a994ed83968",
    "title": "采香径",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "一摘复一摘，蝶引蛾眉走。",
      "采之欲遗谁，吴王开笑口。",
      "金粉歇苏堤，五湖渺秋水。",
      "千载朔风流，人去香留否。"
    ]
  },
  {
    "id": "adcfe4db3f72719f9f14217a905b8494",
    "title": "杂咏十首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "万物各有本，培植系乎人。",
      "何谓真种子，一点核中仁。"
    ]
  },
  {
    "id": "adcfe4db3f72719f9f14217a38ec1e32",
    "title": "杂咏十首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "寿命岂预期，十事九中变。",
      "隆誉不容赊，行乐且博现。"
    ]
  },
  {
    "id": "adcfe4db3f72719f9f14217a12bcdad5",
    "title": "杂咏十首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "毒龙受人制，猛虎受人擒。",
      "智勇俱无用，蛀虫暗生心。"
    ]
  },
  {
    "id": "adcfe4db3f72719f9f14217a66980be9",
    "title": "杂咏十首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "鸟语情如诉，蛩吟怨未休。",
      "若求均苦乐，倒不转春秋。"
    ]
  },
  {
    "id": "adcfe4db3f72719f9f14217a52b736fb",
    "title": "杂咏十首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "先存爱物心，去私不假斧。",
      "先存爱己心，急公怕闻鼓。"
    ]
  },
  {
    "id": "adcfe4db3f72719f9f14217a3c3e4f55",
    "title": "杂咏十首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "朝生千忆貌，暮化千忆身。",
      "只此啼与笑，阴阳忙煞人。"
    ]
  },
  {
    "id": "adcfe4db3f72719f9f14217a15a62650",
    "title": "杂咏十首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "七情喜居一，六恶攻之力。",
      "大富贵寿考，适然而莫必。"
    ]
  },
  {
    "id": "adcfe4db3f72719f9f14217a34f37688",
    "title": "杂咏十首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "大造本无私，灵蠢合一族。",
      "君子受重名，幸有小人托。"
    ]
  },
  {
    "id": "adcfe4db3f72719f9f14217a58c2293f",
    "title": "杂咏十首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "识字忘仓颉，食粒昧后稷。",
      "大名名易朽，况乎小功业。"
    ]
  },
  {
    "id": "adcfe4db3f72719f9f14217a1ae26c8b",
    "title": "杂咏十首",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "春花非一色，一色岂成春。",
      "同形不同性，何独疑于人。"
    ]
  },
  {
    "id": "adcfe4db3f72719f887e0e1212379afa",
    "title": "祖文正公旦",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "休休一个臣，为宋掌机枢。",
      "才大量亦大，展布真有馀。",
      "五鬼献妖书，明明是阿谀。",
      "英主惮哲相，缄口用美珠。",
      "口岂珠能缄，愎谏非吾徒。",
      "况罢征辽师，地免肝脑涂。",
      "委曲全民社，不求谅区区。",
      "削发披缁敛，遗命凛凛如。",
      "君非未遽格，臣忠无或渝。",
      "景德祥符间，盛会跻轩虞。",
      "垓埏平似砥，调燮懋远谟。",
      "小眚不掩德，鸣乎天民欤！"
    ]
  },
  {
    "id": "adcfe4db3f72719fca861284e4d9d2fa",
    "title": "落落斋",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "我来投高斋，访悉李公宅。",
      "李公读书时，养气师邹峄。",
      "廿六登谏台，愿为君础磶。",
      "维时魏阉党，滔天势赫赫。",
      "公欲除内奸，以伸大建白。",
      "弹疏笔如刀，寒落贼臣魄。",
      "衔怨深复深，食肉不心释。",
      "党禁驰于朝，矫诏驰于夕。",
      "冥鸿即高举，网罟密如鲫。",
      "公知祸不免，乐踵椒山迹。",
      "忍泪别高堂，引领长安驿。",
      "楚囚莫我怜，肝胆坚铁石。",
      "公冤痛木索，公忠光竹帛。",
      "予谥荷褒荣，主思特破格。",
      "迄今三百年，第悬柱史额。",
      "郁郁复葱葱，劲干挺百尺。",
      "英爽实式凭，斋前有老柏。"
    ]
  },
  {
    "id": "adcfe4db3f72719f635d6873acaa7215",
    "title": "甲寅四月，偶赴琴城，晤西京吾兄，欢谈竟日，阔别五六年，精神如昨，出先德柳村图属题。柳村都兄之尊人，弟之世长也，弟即不文，就少年所闻见者而略叙之，虽不足概平生，而落落大端已在，于是赋五古一章，所以纪实也，质之吾兄当乎否乎",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "造庐得披图，小小只尺幅。",
      "易于摩躯干，难于绘眉目。",
      "遗貌而取神，妙手得真诀。",
      "因柳以为号，是乃泉明属。",
      "翳余十五龄，侍父登门读。",
      "堂上列尊彝，庭前莳花木。",
      "艇子系垂杨，一水纡回绿。",
      "时公正强盛，湖海气充足。",
      "所笃在乎行，所崇在乎学。",
      "刀圭救生灵，粟米赡亲族。",
      "治心犹治文，骊珠已在握。",
      "每待落课时，入塾衣冠肃。",
      "米家书画船，赵氏金石录。",
      "公本赏鉴家，嗜古兼收蓄。",
      "地以人著名，人为地造福。",
      "宜乎继起者，庭除富兰玉。",
      "忽忽十馀年，变迁感陵谷。",
      "斯图得重展，怎不三薰沐。",
      "手笔罗燕许，香艳摘宋屈。",
      "永永寿贞珉，悬为正与鹄。",
      "予果何所云，敷述平生熟。",
      "逸事倘传闻，再倩名贤续。"
    ]
  },
  {
    "id": "adcfe4db3f72719f1e13b2bfa7f3dc58",
    "title": "题缪君少村云溪停棹图",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "昔年秋雨邀投宿，今年春风馈食肉。",
      "如许交情久勿衰，世情何故日翻覆。",
      "畅行西学搅中原，今古划然成两局。",
      "推求至理甚平常，天运从来鲜重复。",
      "不论世情论交情，四十年前曾共读。",
      "河梁分手几星霜，一幅新图天上落。",
      "披图省识图中人，犹是书生真面目。",
      "官冷如冰身不羁，梦回未许黄粱熟。",
      "溪头杨柳渡头船，呼到小奚供汤沐。",
      "天宽地阔任啸歌，世外徜徉消清福。",
      "一棹归来带有春，想是毗陵春扇足。",
      "六籍胡为轻废置，平地骇闻风波恶。",
      "勿弃旧时老弟兄，携余中遁愚公谷。"
    ]
  },
  {
    "id": "adcfe4db3f72719f975c582ceba60d6f",
    "title": "祀蚕神谣",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "春风和暖如人意，今春倍享马娘利。",
      "姊妹商量拜马娘，一提豚肘半瓶浆。",
      "拍手吴娃交歌舞，缫车夜夜甜还苦。",
      "卖丝股股数青蚨，蚨来蚨去神知无。"
    ]
  },
  {
    "id": "adcfe4db3f72719fac167c0bcd9e7859",
    "title": "废科举歌",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "徵辟一变尚口舌，棘院抡才取合格。",
      "一声平地起雷音，登榜居然奇脚色。",
      "十年窗下弄羊毛，暗中福命阴司操。",
      "脱却蓝衫换紫袍，功名赚老几多豪。",
      "上掌文衡为笼络，人心向之如转轴。",
      "五百馀年积弊深，前明遗制今流毒。",
      "童子自大称天王，秀才往往闹科场。",
      "迎合文字固龌龊，激昂史论亦荒唐。",
      "科学发达科举废，学堂作为出身地。",
      "险恶风潮日夜生，新进浮嚣非国器。",
      "谁为君王画此谋，半途不是好收头。",
      "百万士子吞声哭，珠沈海底无人搜。",
      "暮四朝三莽号召，戏弄猢狲入圈套。",
      "钓钓无饵要求鱼，那有神鱼肯上钩。"
    ]
  },
  {
    "id": "adcfe4db3f72719f86719c94668be5ab",
    "title": "归农",
    "authorName": "王季珠",
    "authorId": "adcfe4db3f72719fd1457b72d1457b72",
    "dynasty": "清",
    "content": [
      "猗猗桑柘，蚕事三春。",
      "牛背一笛，詄宕水滨。",
      "蟠蟋小康，致力田人。",
      "人惟不力，种稻穫薪。",
      "后稷教民，首务稼穑。",
      "毋易犹言，粒粒皆血。",
      "今年歉薄，明年丰足。",
      "天实衡之，道无亏缺。",
      "农家之谱，月令豳风。",
      "终朝作课，智出其中。",
      "青秧分插，俯育同功。",
      "不淫于物，何戾于躬。",
      "时雨降矣，胡不扶犁。",
      "非种茸矣，胡不芟稊。",
      "息肩茂树，濯足清溪。",
      "地偏心远，野旷天低。",
      "勿游于市，勿倚于门。",
      "愚多福兮，隋实穷根。",
      "督饬儿妇，扶助弟昆。",
      "三时不害，庶几冠婚。"
    ]
  },
  {
    "id": "adcfe4db3fc76ea4764af23ee56110a1",
    "title": "春日即事",
    "authorName": "祖观",
    "authorId": "adcfe4db3fc76ea4d1457b72d1457b72",
    "dynasty": "清",
    "content": [
      "江边新涨没渔矶，满路杨花扑面飞。",
      "海燕初来风渐暖，河豚欲上水添肥。",
      "西山游骑青丝辔，南陌春人白袷衣。",
      "只有枯禅爱闲寂，寻芳无客叩柴扉。"
    ]
  },
  {
    "id": "adcfe4db3fc76ea470a55ad348a2d03f",
    "title": "神仙",
    "authorName": "祖观",
    "authorId": "adcfe4db3fc76ea4d1457b72d1457b72",
    "dynasty": "清",
    "content": [
      "丹箓荒唐下玉京，九霄鸾鹤几时迎。",
      "山中宰相言符命，驴背神仙话太平。",
      "游戏金门空作达，摩挲铜狄未忘情。",
      "侍郎碧落头衔重，天上人闲尽好名。"
    ]
  },
  {
    "id": "adcfe4db3fc76ea4b0a09a2b577817e2",
    "title": "赠王子春",
    "authorName": "祖观",
    "authorId": "adcfe4db3fc76ea4d1457b72d1457b72",
    "dynasty": "清",
    "content": [
      "乱离踪迹各飘零，山寺重逢鬓已星。",
      "醉后谈兵双刃白，愁来说鬼一镫青。",
      "侧身人海成孤往，触目狂泉笑独醒。",
      "寂寞草玄嗟岁晚，问奇谁过子云亭。"
    ]
  },
  {
    "id": "adcfe4db3fc76ea491b11cecb2244bd8",
    "title": "赠顾茝塘",
    "authorName": "祖观",
    "authorId": "adcfe4db3fc76ea4d1457b72d1457b72",
    "dynasty": "清",
    "content": [
      "笑傲山林远市城，翛然物外世缘轻。",
      "绳床经案王摩诘，僧帽儒衣顾阿瑛。",
      "满院樨香无隐尔，一池水皱不干卿。",
      "何当饱吃黄精粥，茅屋三间了此生。"
    ]
  },
  {
    "id": "adcfe4db3fc76ea424e6fdcd08ae57e2",
    "title": "自笑",
    "authorName": "祖观",
    "authorId": "adcfe4db3fc76ea4d1457b72d1457b72",
    "dynasty": "清",
    "content": [
      "自笑平生半点痴，观河羞见鬓如丝。",
      "乱杂始识承平乐，少壮何知老大悲。",
      "避世桃源彭泽记，感时天宝杜陵诗。",
      "五湖不少闲田地，一棹烟波信所之。"
    ]
  },
  {
    "id": "adcfe4db3fc76ea4d6a29515b74b80ba",
    "title": "金山杂诗",
    "authorName": "祖观",
    "authorId": "adcfe4db3fc76ea4d1457b72d1457b72",
    "dynasty": "清",
    "content": [
      "享尽清闲卖尽颠，两年未算草鞋钱。",
      "残书破砚参堂去，我是穷酸杜撰禅。"
    ]
  },
  {
    "id": "adcfe4db3fc76ea4d6a29515bbca4649",
    "title": "金山杂诗",
    "authorName": "祖观",
    "authorId": "adcfe4db3fc76ea4d1457b72d1457b72",
    "dynasty": "清",
    "content": [
      "歇得狂心便了因，谈玄说妙亦欺人。",
      "众中谁是元枯木，万仞悬厓忽放身。"
    ]
  },
  {
    "id": "adcfe4db3fc76ea4d6a2951538b9fd0b",
    "title": "金山杂诗",
    "authorName": "祖观",
    "authorId": "adcfe4db3fc76ea4d1457b72d1457b72",
    "dynasty": "清",
    "content": [
      "未了丛林粥饭缘，生涯分付头边。",
      "担柴运米寻常事，压损诗人山字肩。"
    ]
  },
  {
    "id": "adcfe4db3fc76ea4d6a29515b8b12303",
    "title": "金山杂诗",
    "authorName": "祖观",
    "authorId": "adcfe4db3fc76ea4d1457b72d1457b72",
    "dynasty": "清",
    "content": [
      "打头黄叶湿禅衫，梵放寻秋百尺岩。",
      "日落高台数飞鸟，红泥殿角过风帆。"
    ]
  },
  {
    "id": "adcfe4db3fc76ea4d6a2951526042156",
    "title": "金山杂诗",
    "authorName": "祖观",
    "authorId": "adcfe4db3fc76ea4d1457b72d1457b72",
    "dynasty": "清",
    "content": [
      "满堂龙象足师资，世外论交喜可知。",
      "最忆焦山借庵老，荒年忍饿坐谈诗。"
    ]
  },
  {
    "id": "adcfe4db3fc76ea4d6a29515d62da0a7",
    "title": "金山杂诗",
    "authorName": "祖观",
    "authorId": "adcfe4db3fc76ea4d1457b72d1457b72",
    "dynasty": "清",
    "content": [
      "孤鸿嘹唳宿汀洲，衰火星星辨客舟。",
      "夜半风铃凄不语，江声吹月下僧楼。"
    ]
  },
  {
    "id": "adcfe4db3fc76ea4d6a295157623bfac",
    "title": "金山杂诗",
    "authorName": "祖观",
    "authorId": "adcfe4db3fc76ea4d1457b72d1457b72",
    "dynasty": "清",
    "content": [
      "笛咽离亭断客魂，峭帆东望海天昏。",
      "老僧笑指风涛险，坐看江山不出门。"
    ]
  },
  {
    "id": "adcfe4db3fc76ea47a7e4f5fa06a3323",
    "title": "钱水西藕花香里读楞严图",
    "authorName": "祖观",
    "authorId": "adcfe4db3fc76ea4d1457b72d1457b72",
    "dynasty": "清",
    "content": [
      "茅屋三间净扫除，药炉经卷老僧居。",
      "自从一见《楞严》后，不读人间糟粕书。"
    ]
  },
  {
    "id": "adcfe4db3fc76ea47a7e4f5fc022515a",
    "title": "钱水西藕花香里读楞严图",
    "authorName": "祖观",
    "authorId": "adcfe4db3fc76ea4d1457b72d1457b72",
    "dynasty": "清",
    "content": [
      "萧然一衲坐绳床，虚室常明海印光。",
      "选罢耳根参鼻观，木鱼风定藕花香。"
    ]
  },
  {
    "id": "adcfe4db3fc76ea4c5dc5725fdb0100e",
    "title": "鄮山育王寺度岁作",
    "authorName": "祖观",
    "authorId": "adcfe4db3fc76ea4d1457b72d1457b72",
    "dynasty": "清",
    "content": [
      "箬船载雪渡江行，一路看山到四明。",
      "闻道甬东真佛地，试寻哑女话无生。",
      "鄮山顶涌法王台，窣堵光明宝藏开。",
      "识得摩尼本无相，尘尘刹刹见如来。",
      "遍界香云雨宝华，吉祥胜地布金沙。",
      "神仙只有陶贞白，亲向云台受木叉。",
      "白牯狸奴语太颠，今朝头痛怕谈禅。",
      "谁将庞老西江口，吸尽岩前妙喜泉。",
      "石门文笔费才思，五字寒山是我师。",
      "一瓣旃檀一杯水，长明镫下祭新诗。"
    ]
  },
  {
    "id": "adcfe4db3fc76ea49e74d0572b6c3eca",
    "title": "答胡子莹见赠次韵",
    "authorName": "祖观",
    "authorId": "adcfe4db3fc76ea4d1457b72d1457b72",
    "dynasty": "清",
    "content": [
      "为道无近效，立志当远期。",
      "一念不自觉，流浪遂及兹。",
      "迅风鼓识浪，苦海浩无涯。",
      "勉修嗟吾晚，力学如君希。",
      "索居苦无侣，怅怅将何之。",
      "相期神明闲，道合无暌离。",
      "念念薪火改，步步人羊悲。",
      "孤明众垢蚀，独往群挠随。",
      "无为擿埴者，冥行失所依。"
    ]
  },
  {
    "id": "adcfe4db3fc76ea48cbda50f95c20fd4",
    "title": "胡子莹同赵艮甫过访金山艮甫有诗见赠次韵",
    "authorName": "祖观",
    "authorId": "adcfe4db3fc76ea4d1457b72d1457b72",
    "dynasty": "清",
    "content": [
      "我爱浮玉山，秀出赡部洲。",
      "萧然寄瓶钵，转瞬夏已休。",
      "滔滔大江水，日夜东向流。",
      "潮来塔影动，孤根势欲浮。",
      "故人白下归，暂聚忘宿忧。",
      "浮生旦宅中，出没等海沤。",
      "一器集蚊蚋，六窗唤猕猴。",
      "此身不自有，微名复何求。",
      "江楼过鸿雁，起看天地秋。",
      "纷纷孝廉船，出外帆初收。"
    ]
  },
  {
    "id": "adcfe4db3fc76ea48cbda50fd8597940",
    "title": "胡子莹同赵艮甫过访金山艮甫有诗见赠次韵",
    "authorName": "祖观",
    "authorId": "adcfe4db3fc76ea4d1457b72d1457b72",
    "dynasty": "清",
    "content": [
      "赵君不羁士，词坛推宿学。",
      "胡子旷代才，妙语超等觉。",
      "嗟予如钝金，久已退芒角。",
      "面壁楞伽台，龛经注梵轴。",
      "岂能绝形累，聊以洗心浊。",
      "悠悠身后名，腐甘同草木。",
      "良朋聚首难，欢谐谢拘束。",
      "邈哉独鹤声，安用候虫续。",
      "挥手问归程，离愁满林麓。",
      "江天万里秋，孤舟何处宿。"
    ]
  },
  {
    "id": "adcfe4db3fcc5d72c33b4fe8c05a6a2b",
    "title": "顾诗城镡视盐长芦",
    "authorName": "沈廷文",
    "authorId": "adcfe4db3fcc5d72d1457b72d1457b72",
    "dynasty": "清",
    "content": [
      "名世持筹岂小匡，声驰三辅控齐梁。",
      "十年望重台端柏，万灶风翻海上霜。",
      "路入白河秋水碧，树添红叶暮山苍。",
      "离樽记取东篱下，骢马归时菊又黄。"
    ]
  },
  {
    "id": "adcfe4db3fcde8f75a18ddb3da14da18",
    "title": "山居雨夜寄文贤若",
    "authorName": "吴简默",
    "authorId": "adcfe4db3fcde8f7d1457b72d1457b72",
    "dynasty": "清",
    "content": [
      "久得幽栖趣，清间似野僧。",
      "山窗云外磬，板屋雨中镫。",
      "抛笔吟初断，开樽兴转增。",
      "西峰凝翠霭，著履共谁登。"
    ]
  },
  {
    "id": "adcfe4db3fcde8f7e7f8abba9f196cc0",
    "title": "郊居",
    "authorName": "吴简默",
    "authorId": "adcfe4db3fcde8f7d1457b72d1457b72",
    "dynasty": "清",
    "content": [
      "野色淡郊扉，流连事不违。",
      "疏风吹晓发，寒雨湿秋衣。",
      "竹径随僧去，山桥策蹇归。",
      "晚年幽意惬，何必羡轻肥。"
    ]
  },
  {
    "id": "adcfe4db3fd572c25cfa718065819045",
    "title": "虞山",
    "authorName": "曹仁虎",
    "authorId": "adcfe4db3fd572c2851300ee6449f44a",
    "dynasty": "清",
    "content": [
      "晓色开晴嶂，烟岚望不分。",
      "林光微露日，石气欲生云。",
      "远瀑松间落，疏钟岭外闻。",
      "空山少尘色，闲访鹿麋群。"
    ]
  },
  {
    "id": "adcfe4db3fd572c26a20e5f4f555b0fe",
    "title": "秋夜",
    "authorName": "曹仁虎",
    "authorId": "adcfe4db3fd572c2851300ee6449f44a",
    "dynasty": "清",
    "content": [
      "凉月照高柳，草堂夜气分。",
      "疏镫寒欲灺，远磬近初闻。",
      "叶落全疑雨，池荒半是云。",
      "更阑不成寐，萧瑟感离群。"
    ]
  },
  {
    "id": "adcfe4db3fd572c2f6dc264d253495fe",
    "title": "洪济寺",
    "authorName": "曹仁虎",
    "authorId": "adcfe4db3fd572c2851300ee6449f44a",
    "dynasty": "清",
    "content": [
      "丹崖千仞郁嗟峨，有客凭栏独放歌。",
      "涧道水声疏雨歇，江天帆影夕阳多。",
      "粥鱼茶版泠泠出，月榭风亭历历过。",
      "回首征途驰逐倦，一镫方丈问维摩。"
    ]
  },
  {
    "id": "adcfe4db3fd572c26ffa364720facbd1",
    "title": "梁溪舟中",
    "authorName": "曹仁虎",
    "authorId": "adcfe4db3fd572c2851300ee6449f44a",
    "dynasty": "清",
    "content": [
      "梨花如雪柳如丝，新水初生拍橹枝。",
      "长爱黄公涧边路，一篷疏雨品茶时。"
    ]
  },
  {
    "id": "adcfe4db3fd572c22ef926b49e7ca0f5",
    "title": "寻拂水山庄",
    "authorName": "曹仁虎",
    "authorId": "adcfe4db3fd572c2851300ee6449f44a",
    "dynasty": "清",
    "content": [
      "鸟目山边涧路长，登临重问耦耕堂。",
      "休文旧宅荆扉掩，孝穆遗斋竹径荒。",
      "名重空传归党籍，位高那许谢岩廓。",
      "蘼芜往事成销歇，只有流泉送夕阳。"
    ]
  },
  {
    "id": "adcfe4db3fd572c29308a8eee0da6ef5",
    "title": "舟宿惠山寺前晓起",
    "authorName": "曹仁虎",
    "authorId": "adcfe4db3fd572c2851300ee6449f44a",
    "dynasty": "清",
    "content": [
      "斜月入篷窗，梦回暗泉响。",
      "深谈不成眠，遥夜得幽赏。",
      "渔歌何处来，隐隐闻荡桨。",
      "空林断雾横，野戍寒星朗。",
      "清阴媚沦涟，远色迷滉瀁。",
      "浮岚满前山，稍见朝旭上。",
      "平生丘壑心，暂此息尘鞅。",
      "微微水气凉，浩浩川涂广。",
      "解缆随轻鸥，烟波共长往。"
    ]
  },
  {
    "id": "adcfe4db3fd572c2a51b477346cea743",
    "title": "登灵岩",
    "authorName": "曹仁虎",
    "authorId": "adcfe4db3fd572c2851300ee6449f44a",
    "dynasty": "清",
    "content": [
      "溪回停兰桡，一径破苍霭。",
      "层峰隐孤云，断涧流浅濑。",
      "行行不辞劳，空翠落衣袂。",
      "林昏夜烟微，路仄崖石碍。",
      "回看径转幽，远瞩情逾快。",
      "嵌空出招提，铃铎语天外。",
      "萧条掩石门，寂历到香界。",
      "客来息烦襟，散发对清籁。",
      "凭高俯湖光，波涛势交会。",
      "遥山七十二，罗列青如黛。",
      "烟岚入空蒙，朝暮各殊态。",
      "缅惟馆娃人，事去逾千载。",
      "香径寒流清，屟廊荒草废。",
      "夕霏送残阳，峰巅变明晦。",
      "萧萧闻松篁，隐隐动梵呗。",
      "支筇随归樵，苍茫发长慨。"
    ]
  },
  {
    "id": "adcfe4db3fdac110343ec278c52fd8c8",
    "title": "于晦若穆若昆季侨居倪氏庄秋夜过谈有作",
    "authorName": "徐樾",
    "authorId": "adcfe4db3fdac110d1457b72d1457b72",
    "dynasty": "清",
    "content": [
      "孤馆池塘上，高谈秋夜凉。",
      "林疏低近水，菜好嫩经霜。",
      "踏月人三五，吟诗句短长。",
      "漏残书乱检，讹字费商量。"
    ]
  },
  {
    "id": "adcfe4db3fdac110820e5cc5e3a2caba",
    "title": "虎门",
    "authorName": "徐樾",
    "authorId": "adcfe4db3fdac110d1457b72d1457b72",
    "dynasty": "清",
    "content": [
      "一气天风荡碧涛，群山尽伏虎山高。",
      "中原职贡梯航盛，南海关门锁钥牢。",
      "万里车书通鬼国，九州日月拱神皋。",
      "乘槎我欲浮霄汉，且向苍溟钓巨鳌。"
    ]
  },
  {
    "id": "adcfe4db3fdac1105dc14a6316e4ad2f",
    "title": "喜朱乡溪至",
    "authorName": "徐樾",
    "authorId": "adcfe4db3fdac110d1457b72d1457b72",
    "dynasty": "清",
    "content": [
      "江清莎暖乍阴晴，啼鸟声中拥彗迎。",
      "帆影远随春水至，暮云不及客心平。",
      "蛮烟瘴雨关山感，白酒黄鸡故旧情。",
      "三百滩头来往熟，风波惯历已无惊。"
    ]
  },
  {
    "id": "adcfe4db3fdac11004928b7084c521db",
    "title": "与秦稚樵张春泉江叔海至望江楼",
    "authorName": "徐樾",
    "authorId": "adcfe4db3fdac110d1457b72d1457b72",
    "dynasty": "清",
    "content": [
      "冻云低压锦江头，待雪同登江上楼。",
      "傍水风声常似雨，严冬树色尚如秋。",
      "天边远岫参差没，槛外寒涛日夜浮。",
      "是处园林堪吏隐，可容高卧对沧洲。"
    ]
  },
  {
    "id": "adcfe4db3fdac110bfb80928fb5b9ce6",
    "title": "奉答李子璈见怀",
    "authorName": "徐樾",
    "authorId": "adcfe4db3fdac110d1457b72d1457b72",
    "dynasty": "清",
    "content": [
      "茂苑时萦怀旧梦，合江闻有远归人。",
      "非关风雅思林壑，那有诗歌入鬼神。",
      "戎幕空多忧国念，乡园暂返济时身。",
      "暮云深处遥相望，放棹来探锦里春。"
    ]
  },
  {
    "id": "adcfe4db3ff596337ee982fe7f026fe4",
    "title": "松筠庵即席唱和诗",
    "authorName": "李承五",
    "authorId": "adcfe4db3ff59633d1457b72d1457b72",
    "dynasty": "清",
    "content": [
      "短屐冲泥雨后寻，松筠成荫古庵深。",
      "千秋高节杨公在，输与诗人赞诵音。"
    ]
  },
  {
    "id": "adcfe4db3ff596337ee982fee3cf85f5",
    "title": "松筠庵即席唱和诗",
    "authorName": "李承五",
    "authorId": "adcfe4db3ff59633d1457b72d1457b72",
    "dynasty": "清",
    "content": [
      "燕月辽云奉使年，骊驹怅别又秋天。",
      "萍踪复合非无日，叵奈当时已惘然。"
    ]
  },
  {
    "id": "adcfe4db400103168072b65cc7cca9e3",
    "title": "咏史",
    "authorName": "靳荣藩",
    "authorId": "adcfe4db40010316d1457b72d1457b72",
    "dynasty": "清",
    "content": [
      "大凌河水接雄关，啼笑相逢并马还。",
      "李广何庸重对簿，天留陷阱待清班。"
    ]
  },
  {
    "id": "adcfe4db400103168072b65c40c23c52",
    "title": "咏史",
    "authorName": "靳荣藩",
    "authorId": "adcfe4db40010316d1457b72d1457b72",
    "dynasty": "清",
    "content": [
      "中原已见黍油油，尺土东南势莫留。",
      "君管烟花臣水火，枉教开府向扬州。"
    ]
  },
  {
    "id": "adcfe4db400103168072b65c98da6801",
    "title": "咏史",
    "authorName": "靳荣藩",
    "authorId": "adcfe4db40010316d1457b72d1457b72",
    "dynasty": "清",
    "content": [
      "南国烟花势已销，鼓声又杂浙江潮。",
      "孤臣不采西山蕨，肯负生徒待柳桥。"
    ]
  },
  {
    "id": "adcfe4db400103168072b65c5c1eca3e",
    "title": "咏史",
    "authorName": "靳荣藩",
    "authorId": "adcfe4db40010316d1457b72d1457b72",
    "dynasty": "清",
    "content": [
      "熹庙臣工只两途，忤珰取祸附珰污。",
      "华亭避世朝班里，秋水闲鸥半有无。"
    ]
  },
  {
    "id": "adcfe4db4001031667ec9c383f6cdefb",
    "title": "圣泉寺歌",
    "authorName": "靳荣藩",
    "authorId": "adcfe4db40010316d1457b72d1457b72",
    "dynasty": "清",
    "content": [
      "圣泉古寺烟波里，规矩双亭凌空起。怪石㟏岈吐幻云，游鱼拨剌跃清水。",
      "忆昔巴渝太守贤，佐以司马沧州李。公余飞盖时来游，指点亭台赋燕喜。",
      "太守迁擢感沧桑，司马青衫欲断肠。荷叶田田留败苇，雕栏曲曲剩方塘。",
      "矩亭零落规亭改，空余佛刹尚爽垲。载酒宾从旧已非，种桃道士竟谁在。",
      "我来信宿向寺中，蒹葭苍苍万事空。君不见池上生祠今非昔，已写汉前将军额。"
    ]
  },
  {
    "id": "adcfe4db40010316df113c493ef7261f",
    "title": "金莲花歌",
    "authorName": "靳荣藩",
    "authorId": "adcfe4db40010316d1457b72d1457b72",
    "dynasty": "清",
    "content": [
      "龙门边外缘陂陀，芙蓉菡萏交枝柯。",
      "妍如重台滴早露，洁如百子凌清波。",
      "脆如并头晓日映，正如千叶春风和。",
      "却看黄中通理吉，才知不是寻常荷。",
      "忆昔金源绍耶律，行宫帐殿俱嵯峨。",
      "肇锡嘉名曷里改，金枝玉叶原非讹。",
      "莲曲新翻白羽起，莲杯既醉朱颜酡。",
      "遂令此花得所遇，史臣载笔为编摩。",
      "五百年来岸谷异，只随塞草缘山阿。",
      "退之无繇咏玉井，子安不复谣黄螺。",
      "夙闻五台此花盛，裕之游赏曾吟哦。",
      "曷为塞垣竟寂寞，春风秋雨长蹉跎。",
      "讵比为镫送子直，奚知作烛随东坡。",
      "名花如旧世代远，田父樵子相诋诃。",
      "我谓赏花纪史册，已留名字辉羲娥。",
      "汗青缃绿自可贵，纷纷赋颂何足多。",
      "愿以此诗为花慰，见者应复来游歌。",
      "名花闻之似解语，风前摇曳常娑娑。"
    ]
  },
  {
    "id": "adcfe4db400103165b8fa39fc283bb9f",
    "title": "池上一首呈愿东岩",
    "authorName": "靳荣藩",
    "authorId": "adcfe4db40010316d1457b72d1457b72",
    "dynasty": "清",
    "content": [
      "雨后水苔生，与岸同一绿。",
      "柳丝覆其上，翠影繁以缛。",
      "池中水荭花，下有群凫浴。",
      "雅不与鱼争，各随性所欲。",
      "是时偕我友，共坐论心曲。",
      "濠梁岂在远，妙理斯亦足。",
      "天趣日日新，古谊以相勖。"
    ]
  },
  {
    "id": "adcfe4db4016e62de355f6d23622e3b7",
    "title": "宿青溪",
    "authorName": "高咏",
    "authorId": "adcfe4db4016e62dc7af0926d1457b72",
    "dynasty": "清",
    "content": [
      "青溪独宿处，远火出江波。",
      "醒酒思残梦，归渔闻夜歌。",
      "月斜人语定，舟晓棹声多。",
      "九子烟霄外，劳生只暂过。"
    ]
  },
  {
    "id": "adcfe4db4016e62de27588c564d86b8d",
    "title": "游青原山寺",
    "authorName": "高咏",
    "authorId": "adcfe4db4016e62dc7af0926d1457b72",
    "dynasty": "清",
    "content": [
      "青原山半寺，积雨长苔痕。",
      "路转遥闻水，峰回直到门。",
      "云林清磬落，岩屋影堂存。",
      "欲问无生偈，孤云起石根。"
    ]
  },
  {
    "id": "adcfe4db4016e62d2d3330ef6abe62ef",
    "title": "过谢皋羽墓",
    "authorName": "高咏",
    "authorId": "adcfe4db4016e62dc7af0926d1457b72",
    "dynasty": "清",
    "content": [
      "许剑曾传此地游，丰碑遗墓尚荒丘。",
      "龙髯堕海三宫泪，马鬣封山万古愁。",
      "处士宅边寒雨夜，严陵滩下暮江流。",
      "当年恸哭声犹在，散作西台桧柏秋。"
    ]
  },
  {
    "id": "adcfe4db4016e62dab273837e5fe7d99",
    "title": "临江中秋同诸公慧力寺泛舟回遂集愚楼玩月分体各赋",
    "authorName": "高咏",
    "authorId": "adcfe4db4016e62dc7af0926d1457b72",
    "dynasty": "清",
    "content": [
      "丁丁莲漏秋宵短，银屏华烛明高馆。",
      "瑶席清尊坐不迟，芳洲画楫归何缓。",
      "入窗花雾香蓊蒙，珠帘四角垂玲珑。",
      "桂花扶疏玉除冷，菡萏披折金塘空。",
      "千家罗幕兰镫淡，明月正过寒江东。",
      "群山寂寂锁苍翠，碧汉金波光泻地。",
      "挥杯夜醉使君楼，题诗晚出城南寺。",
      "美人接坐气堂堂，骐驎騕袅争腾骧。",
      "雄剑刜钟烁紫电，北斗挂户森长芒。",
      "二十五声何太早，胡床坐啸重倾倒。",
      "朱栋华榱倚半空，凤丝雁柱愁清晓。",
      "霓裳仙子归海宫，沾衣凉露回天风。",
      "桃笙醉卧不知处，东方叠浪朝霞红。"
    ]
  },
  {
    "id": "adcfe4db4016f9ae9725262cd7975741",
    "title": "和赵友农四丈独钓",
    "authorName": "袁振业",
    "authorId": "adcfe4db4016f9aed1457b72d1457b72",
    "dynasty": "清",
    "content": [
      "朝穿雾树出，晚度石桥回。",
      "柳影鱼方唼，萍皴鹭忽开。",
      "危蹲或有石，标寄不名台。",
      "兼分药苗种，时随樵采来。",
      "沽得村醪酽，欢迎稚子咍。"
    ]
  },
  {
    "id": "adcfe4db401a8e10c580976ec699cbac",
    "title": "不寐",
    "authorName": "万廷兰",
    "authorId": "adcfe4db401a8e10d1457b72d1457b72",
    "dynasty": "清",
    "content": [
      "漫漫长夜寂，不寝听江流。",
      "独有三更月，能生万里愁。",
      "岸邻鸡报曙，霜冷雁飞秋。",
      "何处吹螺近，残更起戍楼。"
    ]
  },
  {
    "id": "adcfe4db401a8e1064a054d9138b7e6c",
    "title": "望长城",
    "authorName": "万廷兰",
    "authorId": "adcfe4db401a8e10d1457b72d1457b72",
    "dynasty": "清",
    "content": [
      "雨过暮烟青，风劲白草折。",
      "山势插天高，墙垣争巀嵲。",
      "兹事始始皇，作计毋乃拙。",
      "延袤数千里，伤心民力竭。",
      "累累死边城，白骨耀晴雪。",
      "九载鼎遂迁，徒为后王设。",
      "有道四夷宾，胡为自阢隉。",
      "至今城下魂，哭向秦时月。"
    ]
  },
  {
    "id": "adcfe4db40215df5bf52100f213670b1",
    "title": "畏吾村谒李文正公祠",
    "authorName": "方应纶",
    "authorId": "adcfe4db40215df5d1457b72d1457b72",
    "dynasty": "清",
    "content": [
      "耆耇摧将尽，貂珰煽未休。",
      "委蛇销炽焰，持重护清流。",
      "诗格开何李，忠谋补谢刘。",
      "灵祠香一瓣，惆怅暮云秋。"
    ]
  },
  {
    "id": "adcfe4db40215df5e658363dc80545ec",
    "title": "春游",
    "authorName": "方应纶",
    "authorId": "adcfe4db40215df5d1457b72d1457b72",
    "dynasty": "清",
    "content": [
      "策杖寻春路转赊，青山缺处见人家。",
      "茅亭尽日柔风暖，开遍红栏木笔花。"
    ]
  },
  {
    "id": "adcfe4db402a86376fcf78472afb9fdb",
    "title": "山居即事",
    "authorName": "吴澈",
    "authorId": "adcfe4db402a8637d1457b72d1457b72",
    "dynasty": "清",
    "content": [
      "宿鸟声喧夕照沈，掩关无事且高吟。",
      "炉分细火初煎茗，门叩幽人常抱琴。",
      "山月光寒临卧榻，松风致爽快披襟。",
      "此中乐事诚难尽，何必忙忙别处寻。"
    ]
  },
  {
    "id": "adcfe4db402c66f7aa7fd2bc31f8141e",
    "title": "怀吴野人先生",
    "authorName": "吴麟",
    "authorId": "adcfe4db402c66f78303a79b29957047",
    "dynasty": "清",
    "content": [
      "伯鸾居庑下，元亮老篱边。",
      "隐矣吴夫子，高风齐二贤。",
      "赁舂常作客，采菊始归田。",
      "想见行吟处，溪流绕数椽。"
    ]
  },
  {
    "id": "adcfe4db402c66f7f383bda21f70ba9c",
    "title": "戊申除夕",
    "authorName": "吴麟",
    "authorId": "adcfe4db402c66f78303a79b29957047",
    "dynasty": "清",
    "content": [
      "守岁京华夜，惊心历十年。",
      "一镫青似昔，双鬓白于前。",
      "涂抹负佳日，飞腾谢旧缘。",
      "修名叹迟暮，前路复茫然。"
    ]
  },
  {
    "id": "adcfe4db402c66f766d42d70d8a95cc1",
    "title": "入都喜晤诸同人小集絮影轩分赋",
    "authorName": "吴麟",
    "authorId": "adcfe4db402c66f78303a79b29957047",
    "dynasty": "清",
    "content": [
      "芳草残阳百里程，到来顿觉岁时更。",
      "敢言陶令还归社，笑说庞公又入城。",
      "小阁风花新意致，故人旗鼓旧纵横。",
      "酒阑惆怅瞻明月，落絮窗前雨乍晴。"
    ]
  },
  {
    "id": "adcfe4db402c66f76c250762bcb979f1",
    "title": "送夏钟归闽中",
    "authorName": "吴麟",
    "authorId": "adcfe4db402c66f78303a79b29957047",
    "dynasty": "清",
    "content": [
      "重来京国几经春，仍是翛然云水滨。",
      "卞氏璞完无用泣，嵇生龙老更难驯。",
      "潮声到耳惊乡梦，海味登盘忆故人。",
      "衰旧共怜今日会，将离对酒泪沾巾。"
    ]
  },
  {
    "id": "adcfe4db402c66f721a06ab9595d4564",
    "title": "展园次兄遗札",
    "authorName": "吴麟",
    "authorId": "adcfe4db402c66f78303a79b29957047",
    "dynasty": "清",
    "content": [
      "草绿池塘梦已残，西堂无复共盘桓。",
      "空余怀袖三年字，零落银钩忍眼看。"
    ]
  },
  {
    "id": "adcfe4db402c66f78ebed0cf4fdcebc3",
    "title": "送陈射文出关省亲",
    "authorName": "吴麟",
    "authorId": "adcfe4db402c66f78303a79b29957047",
    "dynasty": "清",
    "content": [
      "北望云山气早秋，烦将一语慰边愁。",
      "时清屡见生还客，会有恩波到白头。"
    ]
  },
  {
    "id": "adcfe4db402c66f7bcb99dd272a8e301",
    "title": "和宋秀才咏折花",
    "authorName": "吴麟",
    "authorId": "adcfe4db402c66f78303a79b29957047",
    "dynasty": "清",
    "content": [
      "今朝蝴蝶多，南园花发遍。",
      "佳人竞攀折，新妆何婉娈。",
      "叶低防罥钗，枝高羞露钏。",
      "宁辞纤指劳，但恐墙东见。"
    ]
  },
  {
    "id": "adcfe4db402c66f77a981657012acacd",
    "title": "旧游",
    "authorName": "吴麟",
    "authorId": "adcfe4db402c66f78303a79b29957047",
    "dynasty": "清",
    "content": [
      "旧游最忆三茅峰，往来采药多仙踪。",
      "菖蒲潭上花紫茸，句漏井内丹砂红。",
      "朱颜好驻不肯驻，是时只贪山水趣。",
      "谁知一别年向衰，几日浮生悔虚度。",
      "逝将重访炼金人，昨梦华阳洞中去。"
    ]
  },
  {
    "id": "adcfe4db402c66f7954337637f34dd3e",
    "title": "雨",
    "authorName": "吴麟",
    "authorId": "adcfe4db402c66f78303a79b29957047",
    "dynasty": "清",
    "content": [
      "海气东南来，初望若积雾。浙近色转白，蒙蒙势散布。",
      "次第失峰峦，微茫认林树。村南万顷田，不辨沟塍处。",
      "廉纤方浥尘，已听檐溜注。隐几坐空窗，澄怀拟禅悟。",
      "静课趁清宵，一卷《水经注》。"
    ]
  },
  {
    "id": "adcfe4db402f7918e319f20661c7ad3b",
    "title": "题赵焕文茂才",
    "authorName": "黄光照",
    "authorId": "adcfe4db402f7918d1457b72d1457b72",
    "dynasty": "清",
    "content": [
      "一死泰山重，如君讵有涯。",
      "文章新气节，忠义旧邦家。",
      "野水回秋意，空梁绵岁华。",
      "登楼愁北望，多被暮云遮。"
    ]
  },
  {
    "id": "adcfe4db402f7918b1f66cd596f51ccf",
    "title": "寿钱性方六十",
    "authorName": "黄光照",
    "authorId": "adcfe4db402f7918d1457b72d1457b72",
    "dynasty": "清",
    "content": [
      "扰扰龙麟转斗忙，眼看时变鬓成霜。",
      "伤心一领辽东帽，济物千金肘后方。",
      "老未得闲诗有债，健能行乐酒犹狂。",
      "王孙裸葬庄周梦，生死齐观念两忘。"
    ]
  },
  {
    "id": "adcfe4db402f791880a000d781805927",
    "title": "题谢节母篝灯课子图三首",
    "authorName": "黄光照",
    "authorId": "adcfe4db402f7918d1457b72d1457b72",
    "dynasty": "清",
    "content": [
      "一灯红豆对遗孤，荻罫辛勤欧母俱。",
      "阿父有书儿可读，勿求为吏但为儒。"
    ]
  },
  {
    "id": "adcfe4db402f791880a000d7e1832005",
    "title": "题谢节母篝灯课子图三首",
    "authorName": "黄光照",
    "authorId": "adcfe4db402f7918d1457b72d1457b72",
    "dynasty": "清",
    "content": [
      "遗经授读望儿孙，篝火非徒恤纬心。",
      "直到纺塼凉月下，琅然才罢玉琴音。"
    ]
  },
  {
    "id": "adcfe4db402f791880a000d75186341b",
    "title": "题谢节母篝灯课子图三首",
    "authorName": "黄光照",
    "authorId": "adcfe4db402f7918d1457b72d1457b72",
    "dynasty": "清",
    "content": [
      "子能有见籍胶庠，阿母颜开鬓渐霜。",
      "苦节甘临原不爽，文孙又看继青箱。"
    ]
  },
  {
    "id": "adcfe4db402f79181c6946952fb1ed0f",
    "title": "题评月轩吟草四首",
    "authorName": "黄光照",
    "authorId": "adcfe4db402f7918d1457b72d1457b72",
    "dynasty": "清",
    "content": [
      "角艺论文四十年，谊敦甥舅许随肩。",
      "退之馀事诗人作，愧我才非东野贤。"
    ]
  },
  {
    "id": "adcfe4db402f79181c6946951fd40c26",
    "title": "题评月轩吟草四首",
    "authorName": "黄光照",
    "authorId": "adcfe4db402f7918d1457b72d1457b72",
    "dynasty": "清",
    "content": [
      "渗黩乾坤鼎祚移，城崩霜陨变生奇。",
      "心伤一代成诗史，仿佛梅村皓首时。"
    ]
  },
  {
    "id": "adcfe4db402f79181c69469506d8f8d1",
    "title": "题评月轩吟草四首",
    "authorName": "黄光照",
    "authorId": "adcfe4db402f7918d1457b72d1457b72",
    "dynasty": "清",
    "content": [
      "邺下才人徐伟长，感怀宿草恨茫茫。",
      "凭君哀诔生平见，阐发奇光修夜旸。"
    ]
  },
  {
    "id": "adcfe4db402f79181c694695565b6d79",
    "title": "题评月轩吟草四首",
    "authorName": "黄光照",
    "authorId": "adcfe4db402f7918d1457b72d1457b72",
    "dynasty": "清",
    "content": [
      "诗人从古例遭穷，秀句多缘寒饿工。",
      "珍重一编丁卯集，运丁衰晚有唐风。"
    ]
  },
  {
    "id": "adcfe4db4030627b732f3e772c5ee4f4",
    "title": "重读行朝录感赋",
    "authorName": "黄炳垕",
    "authorId": "adcfe4db4030627bd1457b72d1457b72",
    "dynasty": "清",
    "content": [
      "高墙天子气，夙昔著英风。",
      "三诏人心系，两年王运终。",
      "入闽怀远志，依郑弃前功。",
      "纵有黄苏相，无如历数穷。"
    ]
  },
  {
    "id": "adcfe4db40328085db5166fdb466c7e1",
    "title": "鱼骨",
    "authorName": "白廷璜",
    "authorId": "adcfe4db40328085d1457b72d1457b72",
    "dynasty": "清",
    "content": [
      "嘉鱼欣泼刺，骨节乍抽时。",
      "刚定无妨鲠，多应不恨鲥。",
      "凝脂真有美，去乙总相宜。",
      "鼎鼐香生后，江乡品味滋。"
    ]
  },
  {
    "id": "adcfe4db4032808586be480895f48f1b",
    "title": "义民祠",
    "authorName": "白廷璜",
    "authorId": "adcfe4db40328085d1457b72d1457b72",
    "dynasty": "清",
    "content": [
      "邦本重惟民，五常次以义。",
      "素未析君圭，猝谁除戎器。",
      "谁知德泽深，能动顽愚志。",
      "南北纷干戈，晨昏资御备。",
      "较诸肉食者，褒奖更宜至。",
      "刻桷复丹楹，馨香报高谊。",
      "勉哉东瀛民，无忘此宠异。"
    ]
  },
  {
    "id": "adcfe4db4038fee55c362f10b9a06911",
    "title": "九日登八咏楼同仲兄作",
    "authorName": "王继谷",
    "authorId": "adcfe4db4038fee5d1457b72d1457b72",
    "dynasty": "清",
    "content": [
      "木落废城秋，关山一雁愁。",
      "大溪环屈曲，败叶舞飕飗。",
      "风雨重阳酒，巾裾八咏楼。",
      "凭栏吹铁笛，万里湿云收。"
    ]
  },
  {
    "id": "adcfe4db4038fee59813c997b4b2a405",
    "title": "舟中遣兴",
    "authorName": "王继谷",
    "authorId": "adcfe4db4038fee5d1457b72d1457b72",
    "dynasty": "清",
    "content": [
      "霜雁一声唳，白云天际流。",
      "橹摇新涨软，江借晚枫秋。",
      "强酒为寻梦，围棋暂避愁。",
      "前湾知泊处，落日破帆收。"
    ]
  },
  {
    "id": "adcfe4db4038fee54b0328a810d013ac",
    "title": "镜湖即目",
    "authorName": "王继谷",
    "authorId": "adcfe4db4038fee5d1457b72d1457b72",
    "dynasty": "清",
    "content": [
      "故乡风景认依稀，曲曲陂塘雪鹭飞。",
      "万户稻蓬围蔀屋，半湖菘翠荡柴扉。",
      "黄花紫蟹酒初熟，红树碧溪鲈正肥。",
      "津鼓一声星几点，卧吹铜笛夜船归。"
    ]
  },
  {
    "id": "adcfe4db4038fee58d074b2f1f0bc496",
    "title": "萧山道中",
    "authorName": "王继谷",
    "authorId": "adcfe4db4038fee5d1457b72d1457b72",
    "dynasty": "清",
    "content": [
      "大江日落暮烟凝，估舶家家欲上镫。",
      "残柳疏星帆影卸，乱鸦声里到西兴。"
    ]
  },
  {
    "id": "adcfe4db4038fee579c20b2524eb833b",
    "title": "感知一首酬李㤅伯先生",
    "authorName": "王继谷",
    "authorId": "adcfe4db4038fee5d1457b72d1457b72",
    "dynasty": "清",
    "content": [
      "乘槎欲访三神山，蓬莱咫尺风引还。炼石五色亦何有，谁信娲皇补天手。",
      "山林钟鼎两不成，何如独坐援孤琴。醉折幽兰弹古调，空山寂寞无知音。",
      "昨者别兄偶弄指，天风海涛入焦尾。余音袅袅千里闻，谁识天涯有钟子。",
      "先生当世推经神，主持坛坫三十春。忽听巴音和白雪，喜舞奚翅登龙门。",
      "中散许传《广陵散》，一洗俗耳筝琶新。瓦釜雷鸣奚足论，得一知己死何恨。",
      "一弹再鼓忘形骸，孤月寥天印方寸。"
    ]
  },
  {
    "id": "adcfe4db403ab532aee85783e46779fd",
    "title": "九日登吕仙台",
    "authorName": "黄秀",
    "authorId": "adcfe4db403ab532d1457b72d1457b72",
    "dynasty": "清",
    "content": [
      "洞庭秋正满，乘兴一登台。",
      "万顷浮天出，孤峰拥日来。",
      "湖山谁作主，忧乐世需才。",
      "且纵登高目，临风共举杯。"
    ]
  },
  {
    "id": "adcfe4db4044b06e8fa94f5c90050066",
    "title": "菊花",
    "authorName": "陆广霖",
    "authorId": "adcfe4db4044b06ed1457b72d1457b72",
    "dynasty": "清",
    "content": [
      "群芳萎绝剩凄凉，独向东篱吐暗香。",
      "数朵黄英秋浥露，一枝紫艳晚凌霜。",
      "名成彭泽悬车后，色重龙山落帽傍。",
      "赖尔挺然生傲骨，不教肃杀肆锋铓。"
    ]
  },
  {
    "id": "adcfe4db4044b06ee49b9708c59d5027",
    "title": "桃花",
    "authorName": "陆广霖",
    "authorId": "adcfe4db4044b06ed1457b72d1457b72",
    "dynasty": "清",
    "content": [
      "黄蜂紫蝶日纷纷，蹊上清芬隔水闻。",
      "朱脸和风初带酒，芳姿含雨乍行云。",
      "文君垆畔飘红袖，宋玉墙头露绛裙。",
      "莫道元都诗句好，几回迁客叹离群。"
    ]
  },
  {
    "id": "adcfe4db4044b06ef5255e0d31554f13",
    "title": "斐亭听涛",
    "authorName": "陆广霖",
    "authorId": "adcfe4db4044b06ed1457b72d1457b72",
    "dynasty": "清",
    "content": [
      "疏影萧萧万籁平，江亭忽听怒涛鸣。",
      "乍疑檐角风敲玉，顿觉丛中浪拍城。",
      "岛屿波洄凭竹报，筼筜声寂待潮生。",
      "远臣仰沐澄清久，跨海鲸鲵静不惊。"
    ]
  },
  {
    "id": "adcfe4db4044b06e68bf4507b2e71f90",
    "title": "澄台观海",
    "authorName": "陆广霖",
    "authorId": "adcfe4db4044b06ed1457b72d1457b72",
    "dynasty": "清",
    "content": [
      "烟波缥渺水漫漫，高阁登临面面寒。",
      "收拾昆仑千派合，划开江汉四围宽。",
      "尘氛不向垄灵发，寰宇全归掌握看。",
      "凭眺顿教心地远，拟将浩瀚写毫端。"
    ]
  },
  {
    "id": "adcfe4db4044b06e5e332fbb54941745",
    "title": "安平晚渡",
    "authorName": "陆广霖",
    "authorId": "adcfe4db4044b06ed1457b72d1457b72",
    "dynasty": "清",
    "content": [
      "高城极目势苍茫，向晚归人一苇航。",
      "月净波光浮远白，霞衔帆影带昏黄。",
      "参差楼阁迷云树，掩映渔灯上女墙。",
      "市井只今夸极盛，可知济渡赖津梁。"
    ]
  },
  {
    "id": "adcfe4db4044b06e64ad15529ae3c389",
    "title": "沙鲲渔火",
    "authorName": "陆广霖",
    "authorId": "adcfe4db4044b06ed1457b72d1457b72",
    "dynasty": "清",
    "content": [
      "高挂丝纶新月钩，沙汀隐现泊渔舟。",
      "烟笼小艇连樯语，风起孤篷一叶秋。",
      "倒映水光星错落，斜联萤火影沈浮。",
      "银灯合向银河泻，绝似吴江古渡头。"
    ]
  },
  {
    "id": "adcfe4db40456b8baf54e65923fb2b40",
    "title": "漂母祠",
    "authorName": "韩梦周",
    "authorId": "adcfe4db40456b8b25e2a30fac5dab2e",
    "dynasty": "清",
    "content": [
      "一湾流水碧，荒雪下祠门。",
      "不见王孙钓，空传漂母恩。",
      "蒯通亦徒耳，相国更何言。",
      "未爽千金约，黥彭莫并论。"
    ]
  },
  {
    "id": "adcfe4db40456b8bc6ba5f586b0d3909",
    "title": "病起至程符",
    "authorName": "韩梦周",
    "authorId": "adcfe4db40456b8b25e2a30fac5dab2e",
    "dynasty": "清",
    "content": [
      "深秋老病自侵寻，梦里云山思不禁。",
      "乍御巾车遵北渚，便扶筇杖入西岑。",
      "从无懒慢名贤达，别有荒寒成古今。",
      "破帽风吹黄叶路，萧萧瘦影一长吟。"
    ]
  },
  {
    "id": "adcfe4db40456b8b268ed6e440e5e385",
    "title": "农夫叹",
    "authorName": "韩梦周",
    "authorId": "adcfe4db40456b8b25e2a30fac5dab2e",
    "dynasty": "清",
    "content": [
      "三月宜种谷，贫家无耕牛。",
      "感激邻舍翁，得以事西畴。",
      "偕作少丁男，老妻力还遒。",
      "沟水解渴肠，糠秕充饥喉。",
      "辛苦何足道，未识有秋不。",
      "我行闻此语，泪落不能收。",
      "四体安且康，日日罗珍羞。",
      "终岁力原野，饥寒且无谋。",
      "农夫前致辞，人生岂自由。",
      "苟得一身安，甘作沟壑投。",
      "石田二三亩，为累成痏疣。",
      "粮册既有名，官役急星流。",
      "昨日县帖下，兴作及署楼。",
      "服役亦所愿，胥役更诛求。"
    ]
  },
  {
    "id": "adcfe4db40456b8bb07c8fb57cf3eb8c",
    "title": "赠安潜山改亭",
    "authorName": "韩梦周",
    "authorId": "adcfe4db40456b8b25e2a30fac5dab2e",
    "dynasty": "清",
    "content": [
      "卅载隐茅屋，未识官吏貌。",
      "颇闻野人言，威凛霜雪曜。",
      "私拟牧牛羊，何用作虎豹。",
      "及兹莅皇堂，泥首列稚耄。",
      "鞭扑竟时施，气急遂成噪。",
      "那无道路口，诅我以为暴。",
      "黾勉事抚恤，尔汝相慰劳。",
      "立法在惩奸，平人使有告。",
      "未获神君名，时凛苍鹰号。",
      "循循守往训，居官如学校。",
      "以兹懒趋走，中颇鲜欣懊。",
      "安有老乳母，乃作倚门笑。",
      "皖江春色高，萧寺径相造。",
      "问君从何来，百里承恩诏。",
      "学至非饥驱，渊明谐特妙。",
      "果腹事则已，要有韩才报。",
      "爱民即为国，好事在忠孝。",
      "勿谓人莫知，至宝光自耀。",
      "太史书循良，千里独仰眺。"
    ]
  },
  {
    "id": "adcfe4db405444545d56b7e204d2f07b",
    "title": "秋日游千佛山",
    "authorName": "何深",
    "authorId": "adcfe4db40544454d1457b72d1457b72",
    "dynasty": "清",
    "content": [
      "晚烟城郭合，僧磬彻虚空。",
      "落日寒蝉径，秋山古木枫。",
      "沙明知远火，云暗听归鸿。",
      "游赏诸天阔，拈花一笑中。"
    ]
  },
  {
    "id": "adcfe4db405e0138d3db149997ae64dd",
    "title": "题石室藏书图",
    "authorName": "刘蘩荣",
    "authorId": "adcfe4db405e0138d1457b72d1457b72",
    "dynasty": "清",
    "content": [
      "闻昔我祖姑，贞静本淑质。",
      "相夫兼教子，治家敦朴实。",
      "卓识明大谊，忠厚积隐德。",
      "克笃生吾亲，年已近三十。",
      "吾亲总角时，聪明即起特。",
      "作诗见清新，读书深有得。",
      "所以吾祖姑，爱亲尚柔克。",
      "严法孟母迁，勤效敬姜织。",
      "教亲穷经史，必当求绝识。",
      "教亲务圣学，不可听异术。",
      "教亲明世务，通达贵正直。",
      "教亲习礼仪，谦约尚谨饬。",
      "每当塾课归，亲即侍几侧。",
      "夙夜奉慈颜，动必循典则。",
      "书声四处闻，闇然居石室。",
      "嗟乎吾祖姑，乡闾本共式。",
      "披图神往之，能不忆当日。"
    ]
  },
  {
    "id": "adcfe4db4068f5445fa03de5ec3ab634",
    "title": "有感",
    "authorName": "吴应造",
    "authorId": "adcfe4db4068f544d1457b72d1457b72",
    "dynasty": "清",
    "content": [
      "盖棺清议自难逃，华衮方荣一字褒。",
      "假若生前堪论定，谦恭王莽孝廉曹。"
    ]
  },
  {
    "id": "adcfe4db406c33ffeb61c3b2b9aad525",
    "title": "题思源庄",
    "authorName": "张湘",
    "authorId": "adcfe4db406c33ffd1457b72d1457b72",
    "dynasty": "清",
    "content": [
      "重筑金吾旧日庄，红菱白芡护山堂。",
      "丁宁河上衔泥燕，还向乌衣觅画梁。"
    ]
  },
  {
    "id": "adcfe4db406c33ffeb61c3b2f506364d",
    "title": "题思源庄",
    "authorName": "张湘",
    "authorId": "adcfe4db406c33ffd1457b72d1457b72",
    "dynasty": "清",
    "content": [
      "暮卷珠帘暑气收，临河亭子坐来幽。",
      "照人一片空明水，风满垂杨月满楼。"
    ]
  },
  {
    "id": "adcfe4db4076b4d3f487097d1d5723b0",
    "title": "陈伯丹李荷卿李天卿秋夜集雨香斋小饮",
    "authorName": "黄惠",
    "authorId": "adcfe4db4076b4d3d1457b72d1457b72",
    "dynasty": "清",
    "content": [
      "秋风常不改，悲怀直到今。",
      "相看俱作客，半醉便微吟。",
      "疏柳三更月，冥鸿万里心。",
      "知君能遣此，樽酒与鸣琴。"
    ]
  },
  {
    "id": "adcfe4db4076b4d3cb5d4e10564c6e2e",
    "title": "度仙霞岭步周栎园壁间原韵",
    "authorName": "黄惠",
    "authorId": "adcfe4db4076b4d3d1457b72d1457b72",
    "dynasty": "清",
    "content": [
      "朱霞天半接高峰，怪石森罗拥翠蓉。",
      "竹外茶铛敲雪煮，溪边水碓带烟舂。",
      "危嵝尽入云林画，绝磴来寻康乐踪。",
      "四度出关缘底事，几人辛苦一僧慵。"
    ]
  },
  {
    "id": "adcfe4db4076b4d3cb5d4e1080b63832",
    "title": "度仙霞岭步周栎园壁间原韵",
    "authorName": "黄惠",
    "authorId": "adcfe4db4076b4d3d1457b72d1457b72",
    "dynasty": "清",
    "content": [
      "行李萧萧雪戒途，千寻岩壁一筇扶。",
      "泉流涓滴终归海，山势盘纡直到吴。",
      "衣上岚光行处散，藓深碑字望来无。",
      "使君自有宣城句，我亦喁于兴不孤。"
    ]
  },
  {
    "id": "adcfe4db4076b4d3ed95dd6d2e7be777",
    "title": "度仙霞岭步周栎园壁间原韵其三",
    "authorName": "黄惠",
    "authorId": "adcfe4db4076b4d3d1457b72d1457b72",
    "dynasty": "清",
    "content": [
      "纡回石级接天长，北苑屏风面面张。",
      "十里鷇音随地转，一肩湖草过山香。",
      "卉衣推髻盘荒径，红橘青瓜贡尚方。",
      "半刻闲身同小隐，竹竿籊籊立沧浪。",
      "呼吸真堪帝座通，上方初日照曈昽。",
      "饭僧烧笋空林下，供佛移花古刹中。",
      "老圃灌园擎瓮重，旱田编竹引泉工。",
      "半生辜负看山约，又向春风逐塞鸿。"
    ]
  },
  {
    "id": "adcfe4db407c83f94ccae3ed4e0512b8",
    "title": "游西山",
    "authorName": "高士奇",
    "authorId": "adcfe4db407c83f9c1fea270375c7134",
    "dynasty": "清",
    "content": [
      "马首迎朝爽，春风缓辔过。",
      "古田行荦确，老木卧盘陀。",
      "涧落雪千尺，僧归云一窝。",
      "烟霞吾有癖，吟望意如何。"
    ]
  },
  {
    "id": "adcfe4db407c83f9dbec0e327f179802",
    "title": "湖南别业",
    "authorName": "高士奇",
    "authorId": "adcfe4db407c83f9c1fea270375c7134",
    "dynasty": "清",
    "content": [
      "去城不数里，境地却翛然。",
      "树密遮游骑，荷香出画船。",
      "山光摇碧沼，桥影倒晴川。",
      "时有高僧到，松镫夜叩禅。"
    ]
  },
  {
    "id": "adcfe4db407c83f933bf1cbbc51308ee",
    "title": "冒巢民年八十寓书索诗兼以字卷及金少君画册见寄",
    "authorName": "高士奇",
    "authorId": "adcfe4db407c83f9c1fea270375c7134",
    "dynasty": "清",
    "content": [
      "甘陵南北昔纷纶，模楷争看垫角巾。",
      "周党三徵坚闭户，桓谭万卷镇随身。",
      "花间置驿金为簿，竹里闻歌玉照人。",
      "老去更谁论往事，一竿风月卧江春。"
    ]
  },
  {
    "id": "adcfe4db407c83f987e6eed9bf46fca2",
    "title": "移家城北",
    "authorName": "高士奇",
    "authorId": "adcfe4db407c83f9c1fea270375c7134",
    "dynasty": "清",
    "content": [
      "江村无恙白云庐，何事长安强曳裾。",
      "招隐未能归鹿砦，谋身堪笑似鸠居。",
      "床头新酿无多瓮，架上残编剩几车。",
      "更载清风与明月，夜深依旧伴翻书。"
    ]
  },
  {
    "id": "adcfe4db407c83f987e6eed994a58b02",
    "title": "移家城北",
    "authorName": "高士奇",
    "authorId": "adcfe4db407c83f9c1fea270375c7134",
    "dynasty": "清",
    "content": [
      "两版柴扉积藓斑，莳花编竹恣疏顽。",
      "坐夸潘岳城三面，谁笑卢仝屋数间。",
      "虚牖北开堪避暑，矮墙西向不遮山。",
      "多情紫燕偏寻主，常傍湘帘挟子还。"
    ]
  },
  {
    "id": "adcfe4db407c83f981e62d916834066c",
    "title": "红桥篇",
    "authorName": "高士奇",
    "authorId": "adcfe4db407c83f9c1fea270375c7134",
    "dynasty": "清",
    "content": [
      "红桥女儿颜如玉，雾鬓云鬟好妆束。",
      "十五盈盈竟体兰，双蛾浅画宫螺绿。",
      "初学秦筝谱凤皇，乍拈斑管写鸳鸯。",
      "矫痴不解相思字，妩弱偏过姊妹行。",
      "绮窗绣户春风里，时人休比常桃李。",
      "未肯轻随柳絮飞，等闲不逐游丝起。",
      "三月三日天气和，相邀女伴蹋青歌。",
      "归来瞥被王孙见，住幰停鞭情较多。",
      "王孙结客崇意气，殷勤不惜千金质。",
      "凤尾文绫剪作裳，鹄头火锦裁成被。",
      "油碧迎来夹道看，罽轮十队送长安。",
      "香含豆蔻春犹浅，露浥芙蓉晓正漙。",
      "交龙小袖轻衫窄，昨夜蜂黄新退额。",
      "斗帐流苏百宝装，云屏珊枕熊须席。",
      "绿幕红镫宴正频，当关客不报平津。",
      "蜂尝野蜜花房暖，莺啄含桃露颗匀。",
      "江头绣翼欣初比，谁道恩情判沟水。",
      "可怜园茧但成丝，岂有安榴能结子。",
      "长眉拂拭镜鸾羞，白露无情团扇秋。",
      "惟余玉箸千行泪，日向红桥桥下流。"
    ]
  },
  {
    "id": "adcfe4db407c83f9a64ba317ac82b1d4",
    "title": "成窑鸡缸歌",
    "authorName": "高士奇",
    "authorId": "adcfe4db407c83f9c1fea270375c7134",
    "dynasty": "清",
    "content": [
      "世人耳目贵所少，龙勺鸡彝竞爱宾。",
      "抔樽本是太古风，近时谁信趋奇巧。",
      "赵宋花瓷价最高，玉腴珠润坚不佻。",
      "永乐以来制稍变，宣磁益复崇纤妖。",
      "血色朱盘日轮射，小盏青花细描画。",
      "后来埏埴日更精，五采纷纶数成化。",
      "红妆袅娜蜡泪垂，万花锦谷扬葳蕤。",
      "春阴隔院秋千动，浓香满架葡萄披。",
      "亦有婴儿与高士，须眉栩栩神相似。",
      "留与人间作秘珍，什袭真堪琬琰比。",
      "尤其著者推鸡缸，陆离宝色摇晴窗。",
      "鼠姑灼灼老难唤，将雏抱鷇三两双。",
      "梅村老翁称解事，错道宣宗制此器。",
      "此器繇来见者稀，更有何人讨源始。",
      "相公爱玩逾图球，长安好事勤徵搜。",
      "绨函封固献阁下，千缗一器争相酬。",
      "我从平津得暂见，两手摩挲眼光眩。",
      "归来倒尽老瓦盆，一醉那分贵与贱。"
    ]
  },
  {
    "id": "adcfe4db407dc66d29aae3dded35181f",
    "title": "夜渡扬子江",
    "authorName": "麟桂",
    "authorId": "adcfe4db407dc66dd1457b72d1457b72",
    "dynasty": "清",
    "content": [
      "轻舟小如叶，入夜渡江行。",
      "急浪连云卷，遥天际水平。",
      "涛头奔万马，雨脚起长鲸。",
      "欲认扬帆处，回看已数程。"
    ]
  },
  {
    "id": "adcfe4db407dc66d08b301f2dcfec7a8",
    "title": "舟中夜坐",
    "authorName": "麟桂",
    "authorId": "adcfe4db407dc66dd1457b72d1457b72",
    "dynasty": "清",
    "content": [
      "日暮遥山分外青，夜深滴露湿窗棂。",
      "船头水面窥双月，萤火渔镫误远星。",
      "几处寒蛩吟岸草，一声秋雁下沙汀。",
      "此时多小关心梦，笑我无求好独醒。"
    ]
  },
  {
    "id": "adcfe4db407dc66d9e125e11d173513c",
    "title": "辛亥重阳偕联方伯中尚衣祥主政登鸡鸣寺即事",
    "authorName": "麟桂",
    "authorId": "adcfe4db407dc66dd1457b72d1457b72",
    "dynasty": "清",
    "content": [
      "鸡鸣高寺共登攀，十万人家俯视间。",
      "江阔白翻三峡水，窗虚青受六朝山。",
      "西风老树经霜醉，落照疏钟送客间。",
      "贪看秋光怜菊影，月明连辔下尘寰。"
    ]
  },
  {
    "id": "adcfe4db408b62187278fbde65431598",
    "title": "下直闻蝉",
    "authorName": "沈初",
    "authorId": "adcfe4db408b6218d1457b720533a888",
    "dynasty": "清",
    "content": [
      "本以清高者，而来紫禁中。",
      "质轻惟受露，声远不因风。",
      "漫忆林阴静，偏依殿角崇。",
      "莫嫌幽趣少，歊暑听全空。"
    ]
  },
  {
    "id": "adcfe4db408b6218502dc4bd2210f8b8",
    "title": "寄朱笠亭",
    "authorName": "沈初",
    "authorId": "adcfe4db408b6218d1457b720533a888",
    "dynasty": "清",
    "content": [
      "隔年离恨未能平，枨触空庭暮雨声。",
      "几日青苔连竹榻，一春绿树掩柴荆。",
      "风云径路空辽绝，诗酒情怀懒送迎。",
      "便欲携琴寻叔夜，坐看海月沓潮生。"
    ]
  },
  {
    "id": "adcfe4db408b62188bbc7f13f0a3482d",
    "title": "秦淮春泛",
    "authorName": "沈初",
    "authorId": "adcfe4db408b6218d1457b720533a888",
    "dynasty": "清",
    "content": [
      "雪色单衫污酒红，客愁一路棹声中。",
      "诗情添似桃花水，春梦轻于柳絮风。",
      "绿野亭台千里隔，碧城消息几时通。",
      "江流不逐征帆去，却与人心只向东。"
    ]
  },
  {
    "id": "adcfe4db408b62187b2cb330b2878104",
    "title": "阮吾山邀同徐松厂祝芷塘过法源寺看海棠和吾山原韵",
    "authorName": "沈初",
    "authorId": "adcfe4db408b6218d1457b720533a888",
    "dynasty": "清",
    "content": [
      "昨朝归骑随春风，墙头始见繁枝红。",
      "颇思江南好春色，懊恨残梦催晨钟。",
      "丁宁将车不辞远，准待明日寻城东。",
      "爱花正值探花使，招提一树晴霞烘。",
      "却如有语向元子，只恐欲睡闻苏公。",
      "多情岂必谢儿女，旖旎自解怜柔踪。",
      "红苞乍拆最娇小，深意含蓄诗人胸。",
      "香车宝马满京国，藏春却在禅门空。",
      "虚堂梵放下夕鸟，蒙蒙花影烟光笼。"
    ]
  },
  {
    "id": "adcfe4db408fe6be6b380bbe4dd49fa1",
    "title": "月夜",
    "authorName": "陈家庆",
    "authorId": "adcfe4db408fe6bed1457b72d1457b72",
    "dynasty": "清",
    "content": [
      "横笛高楼夜已阑，满襟风露过长干。",
      "碧城十二清于水，只恐嫦娥不耐寒。"
    ]
  },
  {
    "id": "adcfe4db408fe6bee5cf08cf25cd8195",
    "title": "银塘看白荷花",
    "authorName": "陈家庆",
    "authorId": "adcfe4db408fe6bed1457b72d1457b72",
    "dynasty": "清",
    "content": [
      "风摇环佩月裁裙，修到今生住水云。",
      "水上三千花姊妹，宜人都道不如君。"
    ]
  },
  {
    "id": "adcfe4db408fe6bec78e696ffe346457",
    "title": "自遣二首",
    "authorName": "陈家庆",
    "authorId": "adcfe4db408fe6bed1457b72d1457b72",
    "dynasty": "清",
    "content": [
      "悔从阆苑到人间，梦里依稀自往还。",
      "弱水他年如有力，愿浮花片返蓬山。"
    ]
  },
  {
    "id": "adcfe4db408fe6bec78e696f2deceb3d",
    "title": "自遣二首",
    "authorName": "陈家庆",
    "authorId": "adcfe4db408fe6bed1457b72d1457b72",
    "dynasty": "清",
    "content": [
      "清标原是六朝人，谁信飘零不染尘。",
      "欲把襟期证明月，还将明月认前身。"
    ]
  },
  {
    "id": "adcfe4db4095b16dda5563508edfe867",
    "title": "鸡鸣曲",
    "authorName": "钱奕",
    "authorId": "adcfe4db4095b16dd1457b72d1457b72",
    "dynasty": "清",
    "content": [
      "银湾迢递明星烂，寒夜鸡鸣夜方半。",
      "闺人宵起发哀叹，辗转虚楹旦复旦。",
      "玉漏声寒闻捣衣，霜清露白孤鸿飞。"
    ]
  },
  {
    "id": "adcfe4db4095b16d30515d2f3497edb4",
    "title": "游侠篇",
    "authorName": "钱奕",
    "authorId": "adcfe4db4095b16dd1457b72d1457b72",
    "dynasty": "清",
    "content": [
      "区罗春酒琥珀光，腰横宝锷驰新装。尊前唤舞出翠蛾，长啸为歌君马黄。",
      "遍历间关学走马，春风拂面颜如赭。雄名落落不轻许，相逢剧孟论心寡。",
      "借交报怨来长林，摴蒱一掷千黄金。高谭四座皆辟易，押衙专诸有同音。",
      "君不见易水汤汤吹变徵，又不见渐离击筑咸阳市。",
      "士怜知己不顾身，古来节侠多如此。仆本壮夫为尔歌，阳乌欲坠暮山紫。"
    ]
  },
  {
    "id": "adcfe4db40a3f9bdaec09cd485f40a5e",
    "title": "登积金峰",
    "authorName": "张学景",
    "authorId": "adcfe4db40a3f9bdd1457b72d1457b72",
    "dynasty": "清",
    "content": [
      "石磴半空上，松涛万壑吟。",
      "偶因寻药至，不觉入云深。",
      "树密藏丹室，泉飞挂碧岑。",
      "始知仙境静，终古涤凡心。"
    ]
  },
  {
    "id": "adcfe4db40a7eb70603ff7d66de45b09",
    "title": "过仲兄村居",
    "authorName": "吕留良",
    "authorId": "adcfe4db40a7eb70d1457b72d1457b72",
    "dynasty": "清",
    "content": [
      "弃置旧池阁，来从茅舍居。",
      "命奴收落叶，课子理残书。",
      "官岂朝廷罢，身犹死丧余。",
      "杖藜还叹世，那敢赋归与。"
    ]
  },
  {
    "id": "adcfe4db40a7eb70603ff7d6ea5677af",
    "title": "过仲兄村居",
    "authorName": "吕留良",
    "authorId": "adcfe4db40a7eb70d1457b72d1457b72",
    "dynasty": "清",
    "content": [
      "两子光成长，能文粗足观。",
      "预思渠辈事，遥当太平看。",
      "乱后乾坤窄，愁牵日月宽。",
      "不知村路里，何以慰荒寒。"
    ]
  },
  {
    "id": "adcfe4db40a7eb70603ff7d6915f3a7c",
    "title": "过仲兄村居",
    "authorName": "吕留良",
    "authorId": "adcfe4db40a7eb70d1457b72d1457b72",
    "dynasty": "清",
    "content": [
      "小径泥封竹，虚堂石挂萝。",
      "病愁宾客满，贫觉子孙多。",
      "丘壑聊如此，兵戈奈尔何。",
      "平生几种意，今日慎风波。"
    ]
  },
  {
    "id": "adcfe4db40a7eb7056c6c6ae5d4f5c9c",
    "title": "集饮黄俞邰竹斋次徐州来韵",
    "authorName": "吕留良",
    "authorId": "adcfe4db40a7eb70d1457b72d1457b72",
    "dynasty": "清",
    "content": [
      "不遇云将过，洪蒙且自东。",
      "牵连《高士传》，收拾故都风。",
      "素壁争残照，新篁恋旧丛。",
      "话深争逸兴，消得老颜红。"
    ]
  },
  {
    "id": "adcfe4db40a7eb7056c6c6aed9c4e027",
    "title": "集饮黄俞邰竹斋次徐州来韵",
    "authorName": "吕留良",
    "authorId": "adcfe4db40a7eb70d1457b72d1457b72",
    "dynasty": "清",
    "content": [
      "吾巢寒獭似，君架蠹鱼然。",
      "此外无多地，其中别有天。",
      "两瓻千卷破，四座一人眠。",
      "明月将军报，门前促和篇。"
    ]
  },
  {
    "id": "adcfe4db40a7eb70eb6cfdea0130408c",
    "title": "次韵答钟静远",
    "authorName": "吕留良",
    "authorId": "adcfe4db40a7eb70d1457b72d1457b72",
    "dynasty": "清",
    "content": [
      "身似春江乱石矶，风波砥尽势相违。",
      "纵横妙手千年误，检点从头万事非。",
      "记得名园镫照失，重来古路草痕微。",
      "可怜杜宇殷勤意，曾唤游魂几个归。"
    ]
  },
  {
    "id": "adcfe4db40a7eb70fdac8bbbffcc67b6",
    "title": "登真如塔",
    "authorName": "吕留良",
    "authorId": "adcfe4db40a7eb70d1457b72d1457b72",
    "dynasty": "清",
    "content": [
      "难寻平地荡胸云，试上岧峣借夕曛。",
      "洞磴盘旋人不见，阑干笑语远偏闻。",
      "春从浦草青边长，水到湖楼绿处分。",
      "乍暖僧房梅气发，四方八面水沈薰。"
    ]
  },
  {
    "id": "adcfe4db40a7eb700c533d331fb3481d",
    "title": "舟次看武康山溪",
    "authorName": "吕留良",
    "authorId": "adcfe4db40a7eb70d1457b72d1457b72",
    "dynasty": "清",
    "content": [
      "霸先国破孟郊死，寂莫篷船到武康。",
      "峰黛未消千载绿，柳丝犹带六朝黄。",
      "英雄不出溪山静，风雅无归草树荒。",
      "叫起古人杯酒在，夕阳岭畔话兴亡。"
    ]
  },
  {
    "id": "adcfe4db40a7eb707189f06891ee8dc9",
    "title": "再游蠡山语徐方虎",
    "authorName": "吕留良",
    "authorId": "adcfe4db40a7eb70d1457b72d1457b72",
    "dynasty": "清",
    "content": [
      "山灵拍手笑重来，断壁阴湫特地开。",
      "波底神龙终自合，尘间凡马尽教回。",
      "村名附会凭僧撰，碑记荒唐费客猜。",
      "消得英雄归道院，陶朱遥对计然台。"
    ]
  },
  {
    "id": "adcfe4db40a7eb70745150c9bc4c4055",
    "title": "游慈相寺",
    "authorName": "吕留良",
    "authorId": "adcfe4db40a7eb70d1457b72d1457b72",
    "dynasty": "清",
    "content": [
      "乾沙细雨不成泥，春水初生试小溪。",
      "得得山围松径合，离离人坐石桥低。",
      "阴碑出火牛磨角，壤壁生香麝脱脐。",
      "最是客游难久往，杜鹃花落杜鹃啼。"
    ]
  },
  {
    "id": "adcfe4db40a7eb7028324a82a47da03e",
    "title": "同考夫商隐寅升登云岫",
    "authorName": "吕留良",
    "authorId": "adcfe4db40a7eb70d1457b72d1457b72",
    "dynasty": "清",
    "content": [
      "翠列青攒尽处尊，怒涛喷薄插孤根。",
      "年年合璧无消息，夜夜寒潮入梦魂。",
      "鹰上秋风争雁路，龙随冷雨伏蛟门。",
      "山僧不识人间恨，犹记圆沙涨旧痕。"
    ]
  },
  {
    "id": "adcfe4db40a7eb70a81e5fba87f2e881",
    "title": "至佩璁隐居次韵",
    "authorName": "吕留良",
    "authorId": "adcfe4db40a7eb70d1457b72d1457b72",
    "dynasty": "清",
    "content": [
      "书藏农车菊满庭，夜分客语壁镫青。",
      "疏棂直射非时电，破瓦深窥失次星。",
      "垂老童心成结习，良朋苦口胜闻经。",
      "低头长得随东野，莫惜晨钟答寸莛。"
    ]
  },
  {
    "id": "adcfe4db40a7eb70121738d10f31ec6e",
    "title": "题张午祁杨园竹屋",
    "authorName": "吕留良",
    "authorId": "adcfe4db40a7eb70d1457b72d1457b72",
    "dynasty": "清",
    "content": [
      "初月横斜玉一弓，轩辕屈曲络墙东。",
      "卷帘林影三更变，依枕溪声四面同。",
      "风过笛凄椽眼裂，雷当琴吼柱心空。",
      "尽将渭北湘南意，收拾圆沙结构中。"
    ]
  },
  {
    "id": "adcfe4db40a7eb70c0e10fc4f2870748",
    "title": "见钓者",
    "authorName": "吕留良",
    "authorId": "adcfe4db40a7eb70d1457b72d1457b72",
    "dynasty": "清",
    "content": [
      "老渔倚桨黄芦根，细香和饵丝作纶。",
      "无边春水杳何处，日暮烟生知有人。",
      "持竿终日无所得，白鹭衔鱼隔江食。",
      "风扫杨枝入钓船，满溪愁煞桃花色。",
      "我来行吟一问之，太息老渔不解诗。",
      "我向君身觅佳句，君坐诗中自不知。"
    ]
  },
  {
    "id": "adcfe4db40a7eb70c64fe46aac328335",
    "title": "东庄杂咏",
    "authorName": "吕留良",
    "authorId": "adcfe4db40a7eb70d1457b72d1457b72",
    "dynasty": "清",
    "content": [
      "山水各宗支，结构分百脉。",
      "向背意态殊，风土因之隔。",
      "于人何亲疏，适意成主客。",
      "昔我避乱初，小筑公山侧。",
      "百家饮一泉，邻果任饱吃。",
      "人面或万状，性情无两格。",
      "古姓聚为村，樵采名叔伯。",
      "午后始开门，槐花深一尺。"
    ]
  },
  {
    "id": "adcfe4db40a7eb70c64fe46a1a087350",
    "title": "东庄杂咏",
    "authorName": "吕留良",
    "authorId": "adcfe4db40a7eb70d1457b72d1457b72",
    "dynasty": "清",
    "content": [
      "跛者命在杖，渡者命在舟。",
      "人生依万物，得失不自由。",
      "有愁何以消，客或进一篘。",
      "谓客酒可忘，吾愁非真愁。",
      "痛饮虽至醉，不入伶籍俦。",
      "此酒有时醒，此愁无时休。"
    ]
  },
  {
    "id": "adcfe4db40a7eb70c64fe46a4868ebab",
    "title": "东庄杂咏",
    "authorName": "吕留良",
    "authorId": "adcfe4db40a7eb70d1457b72d1457b72",
    "dynasty": "清",
    "content": [
      "微寒尽余威，园林纳新意。",
      "品类纷有名，皆从上古至。",
      "我生与万族，衣食各生智。",
      "凤皇啄琅玕，鸱鼠甘粪利。",
      "当其经营中，了不异人意。",
      "苟为易地谋，两两相唾弃。",
      "郁郁成都桑，劳劳有深义。",
      "自非天下才，此事良不易。",
      "常恐时数来，便令负斯志。",
      "妻织儿胜锄，悠然足高睡。"
    ]
  },
  {
    "id": "adcfe4db40a7eb702edef56c40433df7",
    "title": "次韵寄怀黄晦木",
    "authorName": "吕留良",
    "authorId": "adcfe4db40a7eb70d1457b72d1457b72",
    "dynasty": "清",
    "content": [
      "驿马别一朝，阁上话三夜。",
      "最恨箬篷船，柔橹当艄架。",
      "相思比日车，昼夜转无罅。",
      "岂谓经半载，过秋不待夏。",
      "馅饼废堆盘，醇醪罢洗斝。",
      "年年为友朋，三江历九坝。",
      "每云经此涂，如罪流不赦。",
      "母老令弟丧，今宁即离舍。",
      "道路有高五，駏蛩昔倚藉。",
      "渠今复南上，君岂能北下。",
      "念此令人痛，泪迸檐溜泻。",
      "又闻抱微疴，应坐愁不化。",
      "人生老头甜，或同倒啖蔗。",
      "莫添红炉炭，肝肺怕薰炙。",
      "饥冻过毒矢，日日当心射。",
      "家翁做不堪，痴聋术可谢。"
    ]
  },
  {
    "id": "adcfe4db40a7eb702edef56c1f330d8b",
    "title": "次韵寄怀黄晦木",
    "authorName": "吕留良",
    "authorId": "adcfe4db40a7eb70d1457b72d1457b72",
    "dynasty": "清",
    "content": [
      "研墨作君书，踟蹰过半夜。",
      "踟蹰欲何为，窥盎复视架。",
      "想君卧破屋，镫火穿壁罅。",
      "岂无木绵衣，未冬先典夏。",
      "但用江西窑，莫求哥定斝。",
      "但搭日行船，不怕长安坝。",
      "姜桂性不移，物理渐轻赦。",
      "曾约石榴红，襆被到寒舍。",
      "忽忽篱豆黄，梧桐叶相藉。",
      "吾亦苦痁鬼，中虚变暴下。",
      "至今两颊窊，时时复洞泻。",
      "内伤脾胃病，饮食颇难化。",
      "五心一烦热，便忆冰与蔗。",
      "引领黄昏汤，来起此番炙。",
      "泥水绝高名，读书兼猎射。",
      "从来霜雪姿，不向北风谢。"
    ]
  },
  {
    "id": "adcfe4db40a7eb70867e7661ce962e6f",
    "title": "胡山眉瘗天木于家山同午祁过访感赠",
    "authorName": "吕留良",
    "authorId": "adcfe4db40a7eb70d1457b72d1457b72",
    "dynasty": "清",
    "content": [
      "昔友称君不厌频，喜君果不负斯人。",
      "墓田马鬣穷交冢，寒食鸡豚祔祭宾。",
      "一事必传成独行，三生重话转伤神。",
      "秋风野笛苔溪路，石语荒林万古情。"
    ]
  },
  {
    "id": "adcfe4db40a7eb7008af8f77c208eeff",
    "title": "九月二日同马允彭篯侯董采载臣陈鏦大始严鸿逵赓臣查枢左旋大儿葆中从子至忠放舟东游",
    "authorName": "吕留良",
    "authorId": "adcfe4db40a7eb70d1457b72d1457b72",
    "dynasty": "清",
    "content": [
      "老病感触多，细碎气上逆。",
      "知非养生理，微动悔已积。",
      "诸子悯我衰，扶携事游历。",
      "泽国久雨后，浦溆水充斥。",
      "村艇宛转通，野彴高低格。",
      "日出云物高，露光百草滴。",
      "木叶声萧然，未露憔悴迹。",
      "谁抱不雕姿，霜雪行相益。",
      "举酒共斟酌，长幼以次及。",
      "揖让见古欢，脱略非真率。",
      "对此意欣然，不觉夙疢释。",
      "洵知守舍翁，不如远游客。"
    ]
  },
  {
    "id": "adcfe4db40a805cb419f5893b0a24456",
    "title": "摇落",
    "authorName": "蒋萼",
    "authorId": "adcfe4db40a805cbd1457b72d1457b72",
    "dynasty": "清",
    "content": [
      "摇落天涯暮，羁栖感不胜。",
      "无家遂耕隐，有妇作吟朋。",
      "多病风怀减，悲秋客思增。",
      "吾生安守拙，与世敢模棱。"
    ]
  },
  {
    "id": "adcfe4db40a805cb419f58935305d6b8",
    "title": "摇落",
    "authorName": "蒋萼",
    "authorId": "adcfe4db40a805cbd1457b72d1457b72",
    "dynasty": "清",
    "content": [
      "旧业荒三径，严亲滞一官。",
      "十年遭丧乱，万状忍饥寒。",
      "作客曾何补，依人总觉难。",
      "愁多怯霜鬓，引镜几回看。"
    ]
  },
  {
    "id": "adcfe4db40b0f37eda2cab73385fa3ac",
    "title": "江行",
    "authorName": "通琇",
    "authorId": "adcfe4db40b0f37ee9fd7c2c64f1f27b",
    "dynasty": "清",
    "content": [
      "天地本无碍，乘风且浪游。",
      "岸疑随舫动，星故逆云流。",
      "小憩闲临水，高吟晚上楼。",
      "宁知人代里，不复有丹邱。"
    ]
  },
  {
    "id": "adcfe4db40b34a108c225bdd23fc765f",
    "title": "雨中望燕有感",
    "authorName": "卢钰",
    "authorId": "adcfe4db40b34a10d1457b72d1457b72",
    "dynasty": "清",
    "content": [
      "海阔天空任尔飞，身轻那问雨霏微。",
      "衔泥觅食无闲暇，不到黄昏总不归。"
    ]
  },
  {
    "id": "adcfe4db40c7a88e23c3a1379485af86",
    "title": "立秦夜感怀",
    "authorName": "李念慈",
    "authorId": "adcfe4db40c7a88ed1457b72d1457b72",
    "dynasty": "清",
    "content": [
      "闻道花门信，甘州今尚围。",
      "城分犹拒战，兵久未成归。",
      "刁斗连边动，军书入塞飞。",
      "客怀无一可，愁绝盼春晖。"
    ]
  },
  {
    "id": "adcfe4db40c7a88ea3797c08843aaf39",
    "title": "登浮山",
    "authorName": "李念慈",
    "authorId": "adcfe4db40c7a88ed1457b72d1457b72",
    "dynasty": "清",
    "content": [
      "绝顶凭谁引，苍藤乍可攀。",
      "偶然临福地，不信在人间。",
      "湖水遥通艇，江光日浸山。",
      "东南百战后，登眺泪潺湲。"
    ]
  },
  {
    "id": "adcfe4db40c7a88e236aabdeee084736",
    "title": "松江舟中",
    "authorName": "李念慈",
    "authorId": "adcfe4db40c7a88ed1457b72d1457b72",
    "dynasty": "清",
    "content": [
      "松江过吴会，一道得安流。",
      "旭日轻乌动，和风细草抽。",
      "近城先见塔，入市尽通舟。",
      "柔橹春衫把，吴娘倚柁楼。"
    ]
  },
  {
    "id": "adcfe4db40c7a88ec9c49fa4b9f727db",
    "title": "九曲亭",
    "authorName": "李念慈",
    "authorId": "adcfe4db40c7a88ed1457b72d1457b72",
    "dynasty": "清",
    "content": [
      "九曲亭犹好，樊山纵马蹄。",
      "人经赤壁水，燕带雪堂泥。",
      "词赋名空擅，川原草自萋。",
      "潘生遗法在，春酿过桥西。"
    ]
  },
  {
    "id": "adcfe4db40c7a88e749987371a63406b",
    "title": "广州除夜",
    "authorName": "李念慈",
    "authorId": "adcfe4db40c7a88ed1457b72d1457b72",
    "dynasty": "清",
    "content": [
      "屈指残今日，禁愁又一年。",
      "已知过少壮，不复惜婵娟。",
      "海色连铜柱，江春发木棉。",
      "殊方累多口，迢递限山川。"
    ]
  },
  {
    "id": "adcfe4db40c7a88e72a29081c607fb96",
    "title": "怀张少参商于",
    "authorName": "李念慈",
    "authorId": "adcfe4db40c7a88ed1457b72d1457b72",
    "dynasty": "清",
    "content": [
      "一官贫剧向商于，万里艰难事簿书。",
      "直北家音新得否，山南群盗近何如。",
      "秋空剑气张华宅，夜色星文扬子居。",
      "稍待西风溪水落，好将佳句付双鱼。"
    ]
  },
  {
    "id": "adcfe4db40c7a88ea45fb6bb6d47636c",
    "title": "云",
    "authorName": "李念慈",
    "authorId": "adcfe4db40c7a88ed1457b72d1457b72",
    "dynasty": "清",
    "content": [
      "片片浮云去，愁人正望乡。",
      "东风吹汝急，几日到咸阳。"
    ]
  },
  {
    "id": "adcfe4db40c7a88ea67b4e7aaa51589d",
    "title": "春日庄浪看雪",
    "authorName": "李念慈",
    "authorId": "adcfe4db40c7a88ed1457b72d1457b72",
    "dynasty": "清",
    "content": [
      "萧萧风雪下千峦，客里相看泪不干。",
      "欲典羊裘沽好酒，却愁明日又春寒。"
    ]
  },
  {
    "id": "adcfe4db40c7a88ec8af834d81ee7962",
    "title": "朱圉山",
    "authorName": "李念慈",
    "authorId": "adcfe4db40c7a88ed1457b72d1457b72",
    "dynasty": "清",
    "content": [
      "我过朱圉山，山势何缥缈。",
      "丹崖卧横纹，十里行未了。",
      "寒路风沙集，冰溪清渭绕。",
      "鸡犬叫云中，人家出树杪。",
      "天寒烟不上，道险壑方窈。",
      "移神探古迹，流目瞩去鸟。",
      "海内多战斗，河西尚征剿。",
      "苦为行迟迟，半是忧悄悄。",
      "云开西倾青，日出伏羌晓。",
      "问奇怀胼胝，寻幽披萝茑。",
      "因爱山中静，人世多纷扰。"
    ]
  },
  {
    "id": "adcfe4db40c7a88e2f2fc8854d0c0baf",
    "title": "阿坝东山晚眺",
    "authorName": "李念慈",
    "authorId": "adcfe4db40c7a88ed1457b72d1457b72",
    "dynasty": "清",
    "content": [
      "骑马到松岑，万绿渺无数。况有一片月，挂在西陵树。",
      "遥遥陟寒坂，披榛入广雾。乱山何累累，陵谷相回互。",
      "黄河自天来，巨波东南注。极目俯大荒，风沙千里暮。",
      "海内多战伐，边功竞驰骛。良马千队连，士卒百金募。",
      "联营卧冰霜，转输披寒露。杀伤不足论，策名良已误。",
      "我来经战地，鬼火照寒素。黄羊走沙碛，饥鹰啄狡兔。",
      "连峰接渺茫，落日边风怒。长林振响籁，空阿生深惧。",
      "持觞吊往昔，慷慨各相顾。寄语岭上儿，莫唱《丁都护》。"
    ]
  },
  {
    "id": "adcfe4db40c7a88e2fb068a40c0d2501",
    "title": "登太华南峰绝顶谒上清宫还出四眺",
    "authorName": "李念慈",
    "authorId": "adcfe4db40c7a88ed1457b72d1457b72",
    "dynasty": "清",
    "content": [
      "众山祖昆仑，五岳兹雄长。",
      "峭壁出青云，巍然俯群象。",
      "高标五千仞，三峰石非两。",
      "绝群迥独尊，赴天成孤往。",
      "窈窕玉女祠，仿佛巨灵掌。",
      "竭尽筋力能，驯致青冥上。",
      "短衣谒白帝，问源伫仙仗。",
      "海云东南生，夕日下林莽。",
      "偃仰天池侧，四顾爱森爽。",
      "学仙亦荒唐，驰思聊自广。",
      "何当营茅茨，洒然遗尘网。"
    ]
  },
  {
    "id": "adcfe4db40c7a88efc74708ce4c8cb76",
    "title": "秦驻山观海",
    "authorName": "李念慈",
    "authorId": "adcfe4db40c7a88ed1457b72d1457b72",
    "dynasty": "清",
    "content": [
      "秦皇并四海，飞剑骋雄略。",
      "穷极世上欲，还希神仙药。",
      "长城既西筑，骊山亦东作。",
      "巩图思万世，民生咸萧索。",
      "巨桥那可成，临望心旁礴。",
      "辒车载臭腐，驰道空寂寞。",
      "徒令鹤上人，大笑入寥廓。"
    ]
  },
  {
    "id": "adcfe4db40da81dc1f105debc2488fad",
    "title": "渡江",
    "authorName": "沈季友",
    "authorId": "adcfe4db40da81dcd1457b72d1457b72",
    "dynasty": "清",
    "content": [
      "恨杀长江水，东流送六朝。",
      "春风吹远客，一叶下金焦。",
      "亲舍迷青雀，功名敝黑貂。",
      "英雄千古恨，落日打归潮。"
    ]
  },
  {
    "id": "adcfe4db40da81dc550503fff1803862",
    "title": "西林哭过沧谷",
    "authorName": "沈季友",
    "authorId": "adcfe4db40da81dcd1457b72d1457b72",
    "dynasty": "清",
    "content": [
      "消渴文园客，凄然叹陆沈。",
      "十年贫入骨，一别死惊心。",
      "吊鹤人情浅，焚香佛火深。",
      "我来君不见，风笛在西林。"
    ]
  },
  {
    "id": "adcfe4db40da81dc04b0d2f6bfac5a41",
    "title": "一松二槐歌过刺蘼园作",
    "authorName": "沈季友",
    "authorId": "adcfe4db40da81dcd1457b72d1457b72",
    "dynasty": "清",
    "content": [
      "翠龙怒飞食云气，横眠斜挂直到地。一夜孤吟吼风瀑，顿使山亭有秋意。",
      "霜皮铁干几十围，生时岁月那能记。五粒新香饲白鸾，一枝古雪缠红荔。",
      "旁有两树青夹街，盘盘双绾郁不开。兔目鼠耳如覆幄，鼓柯振翼凉飔来。",
      "缤纷翠架留夜月，错落锦石铺春台。有此一松二槐散晴绿，十日坐卧颇不俗。",
      "令人爱杀刺蘼园，曲径间扉成小筑。兴来长啸弄酒船，毛闲森森爽两目。",
      "昭王台下飘零人，博得狂歌意良足。"
    ]
  },
  {
    "id": "adcfe4db40f5f46c0a49144bce07cb09",
    "title": "过筠溪吊故友黄瘦竹",
    "authorName": "黄协埙",
    "authorId": "adcfe4db40f5f46cd1457b72d1457b72",
    "dynasty": "清",
    "content": [
      "筠溪一曲水沄沄，每对苍筤辄忆君。",
      "万点落花词客泪，十年宿草故人坟。",
      "诗篇零乱飘秋雪，池馆荒凉剩夕曛。",
      "惆怅乡村乏椒醑，祇吟楚些吊湘云。"
    ]
  },
  {
    "id": "adcfe4db40f5f46c9260e908ad912c0b",
    "title": "题倪云劬山塘听雨卷子",
    "authorName": "黄协埙",
    "authorId": "adcfe4db40f5f46cd1457b72d1457b72",
    "dynasty": "清",
    "content": [
      "蕉萃江湖鬓减青，客怀生怕雨冥冥。",
      "输君画舸寻春夜，独倚篷窗剪烛听。"
    ]
  },
  {
    "id": "adcfe4db40f5f46c9260e90849ae9897",
    "title": "题倪云劬山塘听雨卷子",
    "authorName": "黄协埙",
    "authorId": "adcfe4db40f5f46cd1457b72d1457b72",
    "dynasty": "清",
    "content": [
      "柔波涨鸭黛浮螺，泛罢觥船倚醉歌。",
      "何似新晴骑款段，山塘七里杏花多。"
    ]
  },
  {
    "id": "adcfe4db40f74e6b8eb9fc2c4d6f8c6d",
    "title": "都中除夕",
    "authorName": "陈昌齐",
    "authorId": "adcfe4db40f74e6b955a1584f2d887e0",
    "dynasty": "清",
    "content": [
      "腊尽复春回，匆匆岁事催。",
      "论文犹有社，避债竟无台。",
      "舌在诚何用，酒酣姑莫哀。",
      "田园芜未了，好与赋归来。"
    ]
  },
  {
    "id": "adcfe4db40f74e6b3a6121d766e4c7a7",
    "title": "寄冯鱼山编修",
    "authorName": "陈昌齐",
    "authorId": "adcfe4db40f74e6b955a1584f2d887e0",
    "dynasty": "清",
    "content": [
      "闻汝言愁亦欲愁，茫茫身世费前筹。",
      "负人自具将军腹，责我难逃子羽头。",
      "未信华阴真有市，何曾棘刺解成猴。",
      "商量一榻安心法，那得人间聚窟洲。"
    ]
  },
  {
    "id": "adcfe4db40f74e6b3a6121d75ac6e710",
    "title": "寄冯鱼山编修",
    "authorName": "陈昌齐",
    "authorId": "adcfe4db40f74e6b955a1584f2d887e0",
    "dynasty": "清",
    "content": [
      "何处鸡声晓梦余，思量世事转愁余。",
      "彰身有具麒麟楦，抵掌能谈鹦鹉车。",
      "久结尘缘难了却，强看胜境更纷如。",
      "三千白发频临镜，一字行藏问碧虚。"
    ]
  },
  {
    "id": "adcfe4db40f8bcc547ea407e752037c8",
    "title": "夷氛",
    "authorName": "童蒙吉",
    "authorId": "adcfe4db40f8bcc5d1457b72d1457b72",
    "dynasty": "清",
    "content": [
      "鸦片筹操帷幄中，戈船巨炮又称雄。",
      "海隅竞洒苍生泪，两种输他善火攻。"
    ]
  },
  {
    "id": "adcfe4db40f8bcc57100fd4e876872f1",
    "title": "番头银",
    "authorName": "童蒙吉",
    "authorId": "adcfe4db40f8bcc5d1457b72d1457b72",
    "dynasty": "清",
    "content": [
      "海邦白镪本夷财，个个象形面目开。",
      "取汝探囊真授首，此曹都已断头来。"
    ]
  },
  {
    "id": "adcfe4db412cb880a0ef4acdfe6ee7dc",
    "title": "喜晤王叔渊别驾即送其之沭阳",
    "authorName": "曹俊",
    "authorId": "adcfe4db412cb880d1457b72d1457b72",
    "dynasty": "清",
    "content": [
      "乱离同失路，异地忽相逢。",
      "执手垂清泪，关心非旧容。",
      "话怜今日短，情苦往时浓。",
      "况又明朝别，愁难载酒从。"
    ]
  },
  {
    "id": "adcfe4db412cb880d00a8c7fbdda888f",
    "title": "秋感呈杨蝶庵",
    "authorName": "曹俊",
    "authorId": "adcfe4db412cb880d1457b72d1457b72",
    "dynasty": "清",
    "content": [
      "何日消金甲，羁人望眼赊。",
      "有诗都写恨，无梦不还家。",
      "憔悴先芳草，飘零对落花。",
      "秋风渐相逼，空自惜年华。"
    ]
  },
  {
    "id": "adcfe4db412cb8809c59bca1e42337d6",
    "title": "夜宿延令僧舍",
    "authorName": "曹俊",
    "authorId": "adcfe4db412cb880d1457b72d1457b72",
    "dynasty": "清",
    "content": [
      "穷巷数声柝，空庭月自明。",
      "窗疏霜气重，梦短旅魂惊。",
      "佛火淡逾悄，尘心苦益清。",
      "隔墙鸡报晓，齐起又长征。"
    ]
  },
  {
    "id": "adcfe4db412cb8804435e0bb51e92469",
    "title": "雪后野眺和沙小峰孝廉",
    "authorName": "曹俊",
    "authorId": "adcfe4db412cb880d1457b72d1457b72",
    "dynasty": "清",
    "content": [
      "风雪塞天地，穷途客泪倾。",
      "几寒嗟独立，道梗少人行。",
      "白日昏无色，栖乌惨不鸣。",
      "苍茫关塞断，何处问归程。"
    ]
  },
  {
    "id": "adcfe4db412cb88048caa1a9a3803829",
    "title": "瓢城夜泊",
    "authorName": "曹俊",
    "authorId": "adcfe4db412cb880d1457b72d1457b72",
    "dynasty": "清",
    "content": [
      "漂泊知何止，茫茫恨万端。",
      "路长行役苦，梦短到家难。",
      "海国秋风早，孤城落月寒。",
      "床头弹宝剑，独坐夜漫漫。"
    ]
  },
  {
    "id": "adcfe4db412cb8807ce244886f96011f",
    "title": "淮安城楼晚眺和邵轶香韵",
    "authorName": "曹俊",
    "authorId": "adcfe4db412cb880d1457b72d1457b72",
    "dynasty": "清",
    "content": [
      "落日半平野，西风飒飒秋。",
      "乱离归未得，城上独登楼。",
      "故国渺何处，客行增暮愁。",
      "苍茫云树外，帆影落中流。"
    ]
  },
  {
    "id": "adcfe4db412cb88025e36c4d30f205da",
    "title": "雉皋病中寄赠伯伟助教",
    "authorName": "曹俊",
    "authorId": "adcfe4db412cb880d1457b72d1457b72",
    "dynasty": "清",
    "content": [
      "难与时宜合，歧途万转肠。",
      "风霜磨骨相，门第掩文章。",
      "作客偏多病，怀才每自伤。",
      "宦情萧瑟甚，身外有诗囊。"
    ]
  },
  {
    "id": "adcfe4db412cb8803deccb66a7ed4570",
    "title": "题琴川范静斋",
    "authorName": "曹俊",
    "authorId": "adcfe4db412cb880d1457b72d1457b72",
    "dynasty": "清",
    "content": [
      "俗尘聊驻足，漂泊水无涯。",
      "一梦知休影，三生惜落花。",
      "仙心空水月，韵语问琵琶。",
      "莫漫嗟蓬梗，笼诗尽碧纱。"
    ]
  },
  {
    "id": "adcfe4db412cb880768576272db84190",
    "title": "野望",
    "authorName": "曹俊",
    "authorId": "adcfe4db412cb880d1457b72d1457b72",
    "dynasty": "清",
    "content": [
      "白骨枕江国，乱馀人更多。",
      "斜晖留殿阁，毒雾塞山河。",
      "嘹唳苻坚鹤，凄凉索靖驼。",
      "微躯免锋镝，浑逐浪花过。"
    ]
  },
  {
    "id": "adcfe4db412cb8803af8549e7bbbac35",
    "title": "寄怀谢小云",
    "authorName": "曹俊",
    "authorId": "adcfe4db412cb880d1457b72d1457b72",
    "dynasty": "清",
    "content": [
      "小谢最清发，相思对夜釭。",
      "梦惊鸿雁断，书阻鲤鱼双。",
      "故友几人在，新愁万斛扛。",
      "寒蛩啼唧唧，风雨满西窗。"
    ]
  },
  {
    "id": "adcfe4db412cb8809f20441e50ca4c63",
    "title": "留别钱榆庵茂才",
    "authorName": "曹俊",
    "authorId": "adcfe4db412cb880d1457b72d1457b72",
    "dynasty": "清",
    "content": [
      "良朋不忍别，况复在他乡。",
      "诗酒情缘浅，风尘岁月忙。",
      "即今谋一面，从此锁离肠。",
      "后会知何日，临歧泪数行。"
    ]
  },
  {
    "id": "adcfe4db412cb880a98dd481c7331017",
    "title": "偕钱榆庵杨师山茂才秋原晚眺",
    "authorName": "曹俊",
    "authorId": "adcfe4db412cb880d1457b72d1457b72",
    "dynasty": "清",
    "content": [
      "又送清秋去，羁人胡不归。",
      "寒风欺瘦骨，夕照恋征衣。",
      "境苦诗遽冷，途穷信便稀。",
      "暮云千万叠，杳杳雁南飞。"
    ]
  },
  {
    "id": "adcfe4db412cb88082e2a960af4a81c0",
    "title": "别留施云樵布衣",
    "authorName": "曹俊",
    "authorId": "adcfe4db412cb880d1457b72d1457b72",
    "dynasty": "清",
    "content": [
      "识君嗟已晚，何意又长行。",
      "世乱艰谋食，才疏不好名。",
      "风霜游子恨，诗酒故人情。",
      "一水迢迢去，河梁涕泪倾。"
    ]
  },
  {
    "id": "adcfe4db412cb88028e528bbe59c7d67",
    "title": "感事四首",
    "authorName": "曹俊",
    "authorId": "adcfe4db412cb880d1457b72d1457b72",
    "dynasty": "清",
    "content": [
      "鼙鼓东南杀气昏，千营遥列暮云屯。",
      "从容早自疑羊祜，矍铄终应吊马援。",
      "大地烽烟惊短堠，深宵燐火泣荒原。",
      "军粮百万勤输挽，戎事弥缝负国恩。"
    ]
  },
  {
    "id": "adcfe4db412cb88028e528bb7d7ac6bf",
    "title": "感事四首",
    "authorName": "曹俊",
    "authorId": "adcfe4db412cb880d1457b72d1457b72",
    "dynasty": "清",
    "content": [
      "秣陵杨柳又依依，芳草青春战马肥。",
      "镇静可能观后效，羁縻枉自说先机。",
      "逃诛马谡终亡邑，失计陈平莫解围。",
      "灞上棘门成底事，英雄痛惜泪沾衣。"
    ]
  },
  {
    "id": "adcfe4db412cb88028e528bb22e80918",
    "title": "感事四首",
    "authorName": "曹俊",
    "authorId": "adcfe4db412cb880d1457b72d1457b72",
    "dynasty": "清",
    "content": [
      "封豕长蛇卷地来，烟尘弥望雨花台。",
      "知兵文远纡方略，误国深源愧霸才。",
      "上将求援空射塔，下游传警尚衔杯。",
      "裹粮坐甲翻成忌，辜负雄心死未灰。"
    ]
  },
  {
    "id": "adcfe4db412cb88028e528bbfd8a1557",
    "title": "感事四首",
    "authorName": "曹俊",
    "authorId": "adcfe4db412cb880d1457b72d1457b72",
    "dynasty": "清",
    "content": [
      "全师仓猝偃旌旄，万马东奔卷怒涛。",
      "鹅鹳迷烟纷践踏，鱼虾跋浪各逋逃。",
      "大星惨淡沈诸葛，荒谷凄凉缢莫敖。",
      "从此雄关抛锁钥，江头夜夜鬼神号。"
    ]
  },
  {
    "id": "adcfe4db412cb8802a7810332c508b43",
    "title": "客邸偶成和宗友石明经韵",
    "authorName": "曹俊",
    "authorId": "adcfe4db412cb880d1457b72d1457b72",
    "dynasty": "清",
    "content": [
      "客况偏同范叔寒，几多心事上眉端。",
      "歌堪当哭狂何惜，酒果浇愁醉也拚。",
      "朋辈飘零知己少，异乡沦落告人难。",
      "惓怀故国成灰烬，锦绣江山梦里看。"
    ]
  },
  {
    "id": "adcfe4db412cb880dde0fea4a31faa3f",
    "title": "秋夜感怀二首",
    "authorName": "曹俊",
    "authorId": "adcfe4db412cb880d1457b72d1457b72",
    "dynasty": "清",
    "content": [
      "四壁寒蛩伴苦吟，梧桐院落夜沉沉。",
      "他乡风景秋仍好，旧国沧桑感倍深。",
      "遁迹不更梅福姓，哀时久抱杜陵心。",
      "孤灯如豆泪如雨，满地月明何处砧。"
    ]
  },
  {
    "id": "adcfe4db412cb880dde0fea45993b3a0",
    "title": "秋夜感怀二首",
    "authorName": "曹俊",
    "authorId": "adcfe4db412cb880d1457b72d1457b72",
    "dynasty": "清",
    "content": [
      "断梗飘萍耐薄游，海滨风紧夜飕飗。",
      "几多乡梦牵离恨，未了秋心动旅愁。",
      "怪事不禁嗟咄咄，流光无奈去悠悠。",
      "元龙豪气旋消灭，一任旁人唤马牛。"
    ]
  },
  {
    "id": "adcfe4db412cb880e4f1d1269830b7e0",
    "title": "重九偕周载帆庄仲光孝廉登雉皋文峰阁",
    "authorName": "曹俊",
    "authorId": "adcfe4db412cb880d1457b72d1457b72",
    "dynasty": "清",
    "content": [
      "四顾苍茫回暮烟，天心悔祸定何年。",
      "辞家王粲悲摇落，去国江淹恨渺绵。",
      "治乱相寻仍气数，古今无恙只山川。",
      "朅来同是思乡客，搔首登高一黯然。"
    ]
  },
  {
    "id": "adcfe4db412cb8806edd6cffec771c69",
    "title": "春感次伯兄镜云韵",
    "authorName": "曹俊",
    "authorId": "adcfe4db412cb880d1457b72d1457b72",
    "dynasty": "清",
    "content": [
      "羁人随处念家山，月冷荒原梦度关。",
      "野草远连新水绿，夕阳斜照乱峰殷。",
      "莺啼故国春无主，客到新亭泪自潸。",
      "风景不堪回首望，只凭杯酒洗愁颜。"
    ]
  },
  {
    "id": "adcfe4db412cb880154daf2529bd9d91",
    "title": "记事赠沈鹭卿太史",
    "authorName": "曹俊",
    "authorId": "adcfe4db412cb880d1457b72d1457b72",
    "dynasty": "清",
    "content": [
      "锦碎珠残到此时，斜阳一霎有谁知。",
      "帘前花影春归早，枕上啼痕梦醒迟。",
      "隐语竟成长恨曲，旧游重检少年诗。",
      "情场底说难排遣，转瞬秋风漾鬓丝。"
    ]
  },
  {
    "id": "adcfe4db412cb880b8ca0f72b0808c27",
    "title": "述怀示肩吾远模两弟二首",
    "authorName": "曹俊",
    "authorId": "adcfe4db412cb880d1457b72d1457b72",
    "dynasty": "清",
    "content": [
      "江南词客久无家，展转难通上汉槎。",
      "漫说知贫多鲍叔，于今问字少侯芭。",
      "辞巢倦羽伤离伴，迷路游骢误踏沙。",
      "红杏倚云栽日下，几时芳信到天涯。"
    ]
  },
  {
    "id": "adcfe4db412cb880b8ca0f72d4ea563c",
    "title": "述怀示肩吾远模两弟二首",
    "authorName": "曹俊",
    "authorId": "adcfe4db412cb880d1457b72d1457b72",
    "dynasty": "清",
    "content": [
      "压线年年积泪痕，万端幽绪与谁论。",
      "蠹因食字频钻纸，雀可衔环解报恩。",
      "岭上梅花招处士，江南芳草忆王孙。",
      "狂谋谬算终无用，长夜漫漫断客魂。"
    ]
  },
  {
    "id": "adcfe4db412cb88054cd8a7f330de7ab",
    "title": "崇川道中口占",
    "authorName": "曹俊",
    "authorId": "adcfe4db412cb880d1457b72d1457b72",
    "dynasty": "清",
    "content": [
      "世远行路难，无家各奔扰。",
      "此邦不可居，过客呼黄鸟。"
    ]
  },
  {
    "id": "adcfe4db412cb880076b3da2b21ce473",
    "title": "阜宁舟次",
    "authorName": "曹俊",
    "authorId": "adcfe4db412cb880d1457b72d1457b72",
    "dynasty": "清",
    "content": [
      "野水渺无际，斜阳对客愁。",
      "芦中有穷士，此处泊孤舟。"
    ]
  },
  {
    "id": "adcfe4db412cb8806d8d1ac96144349a",
    "title": "清河道中",
    "authorName": "曹俊",
    "authorId": "adcfe4db412cb880d1457b72d1457b72",
    "dynasty": "清",
    "content": [
      "青杉寥落走风尘，又见西风动白蘋。",
      "万斛秋愁千里客，相逢强半乱离人。"
    ]
  },
  {
    "id": "adcfe4db412cb8803ffeace19502220e",
    "title": "夜宿海陵僧舍示蒋鹿潭",
    "authorName": "曹俊",
    "authorId": "adcfe4db412cb880d1457b72d1457b72",
    "dynasty": "清",
    "content": [
      "书生戎马走淮南，乱里馀生七不堪。",
      "墙外恶声惊梦断，五更寒月照茅庵。"
    ]
  },
  {
    "id": "adcfe4db412cb8803ffeace157a94357",
    "title": "夜宿海陵僧舍示蒋鹿潭",
    "authorName": "曹俊",
    "authorId": "adcfe4db412cb880d1457b72d1457b72",
    "dynasty": "清",
    "content": [
      "功名今日重狂奴，厌听禅堂说野狐。",
      "天下纷纷正多事，挑灯拭泪读阴符。"
    ]
  },
  {
    "id": "adcfe4db412cb880e1f40ec43b2af20b",
    "title": "春夜听雨",
    "authorName": "曹俊",
    "authorId": "adcfe4db412cb880d1457b72d1457b72",
    "dynasty": "清",
    "content": [
      "攲枕无言梦乍醒，春寒夜半逼疏棂。",
      "碧阑干外潇潇雨，不管愁人不耐听。"
    ]
  },
  {
    "id": "adcfe4db412cb880f1d91b784fc2643a",
    "title": "春暮病中",
    "authorName": "曹俊",
    "authorId": "adcfe4db412cb880d1457b72d1457b72",
    "dynasty": "清",
    "content": [
      "春雨春风断客魂，小窗岑寂度晨昏。",
      "红稀绿暗添新恨，病过花时未出门。"
    ]
  },
  {
    "id": "adcfe4db412cb880112c8b99e44658c2",
    "title": "题满洲姚缜庵十六国宫词后二首",
    "authorName": "曹俊",
    "authorId": "adcfe4db412cb880d1457b72d1457b72",
    "dynasty": "清",
    "content": [
      "秦凉燕赵各分驰，巴蜀平阳亦一时。",
      "无限伤心宫阃事，兀谁妙笔补新词。"
    ]
  },
  {
    "id": "adcfe4db412cb880112c8b99cbb00194",
    "title": "题满洲姚缜庵十六国宫词后二首",
    "authorName": "曹俊",
    "authorId": "adcfe4db412cb880d1457b72d1457b72",
    "dynasty": "清",
    "content": [
      "吊古闲情付酒瓯，漫将故实考春秋。",
      "诗人爱说悲欢处，新月斜阳总是愁。"
    ]
  },
  {
    "id": "adcfe4db412cb880185127a803f170d0",
    "title": "题折兰美人二首",
    "authorName": "曹俊",
    "authorId": "adcfe4db412cb880d1457b72d1457b72",
    "dynasty": "清",
    "content": [
      "轻衫浅倚画栏斜，小院无声春色奢。",
      "手折幽兰开笑靥，美人心事惜名花。"
    ]
  },
  {
    "id": "adcfe4db412cb880185127a8448a4794",
    "title": "题折兰美人二首",
    "authorName": "曹俊",
    "authorId": "adcfe4db412cb880d1457b72d1457b72",
    "dynasty": "清",
    "content": [
      "不爱浓香爱国香，花容冶淡斗新妆。",
      "兰杆寂寂春如梦，半晌无言幽恨长。"
    ]
  },
  {
    "id": "adcfe4db412cb8803f80fd6e85d76fd2",
    "title": "过漂母祠题壁二首",
    "authorName": "曹俊",
    "authorId": "adcfe4db412cb880d1457b72d1457b72",
    "dynasty": "清",
    "content": [
      "轶事流传信不诬，凄凉古庙傍城隅。",
      "翻从一饭传千载，小节由来未可无。"
    ]
  },
  {
    "id": "adcfe4db412cb8803f80fd6e35433df1",
    "title": "过漂母祠题壁二首",
    "authorName": "曹俊",
    "authorId": "adcfe4db412cb880d1457b72d1457b72",
    "dynasty": "清",
    "content": [
      "自古蛾眉识别真，不求厚报隐河滨。",
      "乱离亦有王孙过，愿见当年进食人。"
    ]
  },
  {
    "id": "adcfe4db412cb8804e4983900e1aafd9",
    "title": "题梅花小影二首",
    "authorName": "曹俊",
    "authorId": "adcfe4db412cb880d1457b72d1457b72",
    "dynasty": "清",
    "content": [
      "冰肌玉骨绝纤尘，淡到无言最可人。",
      "愧我不禁风雪冷，哪堪辜负客中春。"
    ]
  },
  {
    "id": "adcfe4db412cb8804e4983904a58d019",
    "title": "题梅花小影二首",
    "authorName": "曹俊",
    "authorId": "adcfe4db412cb880d1457b72d1457b72",
    "dynasty": "清",
    "content": [
      "记得巡檐索笑时，清香一缕度心迟。",
      "比来未断罗浮梦，幸有当头明月知。"
    ]
  },
  {
    "id": "adcfe4db412cb8802c83fb7fe6268052",
    "title": "题紫伯廉画梅手卷",
    "authorName": "曹俊",
    "authorId": "adcfe4db412cb880d1457b72d1457b72",
    "dynasty": "清",
    "content": [
      "江南芳信梦迟徊，羌笛声声酒满杯。",
      "耐得孤山风雪迥，一枝消息报春回。"
    ]
  },
  {
    "id": "adcfe4db412cb880ea9af39c9be21313",
    "title": "壬戌重九同人小饮钗鼎吟馆二首",
    "authorName": "曹俊",
    "authorId": "adcfe4db412cb880d1457b72d1457b72",
    "dynasty": "清",
    "content": [
      "杏花消息客吟秋，折得归来当酒筹。",
      "赏菊持螯添韵事，关心春意闹枝头。"
    ]
  },
  {
    "id": "adcfe4db412cb880ea9af39c130120ce",
    "title": "壬戌重九同人小饮钗鼎吟馆二首",
    "authorName": "曹俊",
    "authorId": "adcfe4db412cb880d1457b72d1457b72",
    "dynasty": "清",
    "content": [
      "得气何堪亦太迟，樽前风味过墙枝。",
      "会当锄尽非时种，痛饮狂歌酒满卮。"
    ]
  },
  {
    "id": "adcfe4db412cb8806ced9901061b7fb0",
    "title": "题金筱庄太守抚松图",
    "authorName": "曹俊",
    "authorId": "adcfe4db412cb880d1457b72d1457b72",
    "dynasty": "清",
    "content": [
      "大江汇海何冥蒙，水势欲挈狼山东。",
      "谁与中流作砥柱，坐抚琴鹤临蛟宫。",
      "崇川政绩垂千载，循吏仙吏无与同。",
      "忆昔下车吾暨阳，瀛澥荡潏戎披猖。",
      "海艘驶绝众骇走，公独静镇严其防。",
      "诘奸除暴葺土疆，口碑啧啧传道旁。",
      "苍波茫茫月轮曙，海邦竹马迎公去。",
      "儿童争识郭细侯，父老还歌廉叔度。",
      "卅年宦辙江东遍，劲节清标见真面。",
      "绿树千山闻杜鹃，西泠回首花如霰。",
      "一幅苍官黝色新，秋烟秋雨忆鲈莼。",
      "即今莫便思归老，沧海横流要此身。"
    ]
  },
  {
    "id": "adcfe4db412cb880568be6e172d30c18",
    "title": "折杨柳词为翁吉卿司马作",
    "authorName": "曹俊",
    "authorId": "adcfe4db412cb880d1457b72d1457b72",
    "dynasty": "清",
    "content": [
      "石藓河梁女萝碧，生小深闺苦离别。",
      "柳丝摇曳不可攀，忽忽行期又今夕。",
      "中堂夜饮杯何迟，裙屐少年各赠诗。",
      "一诗一叠更一转，更转更阑人不管。",
      "送郎郎醉不得醒，唤郎郎睡不肯应。",
      "笼灯舟子促郎发，背立窗下鸡齐鸣。"
    ]
  },
  {
    "id": "adcfe4db412cb8808acf48e079722e45",
    "title": "题周筱崖通守医俗图",
    "authorName": "曹俊",
    "authorId": "adcfe4db412cb880d1457b72d1457b72",
    "dynasty": "清",
    "content": [
      "不俗自言俗，高隐耐清冷。",
      "俗子讳计俗，痼蔽不自省。",
      "君身具仙骨，竹林春昼永。",
      "试弹绿绮琴，清风度孤岭。",
      "红尘飞不到，明月筛清影。",
      "矫首啸长空，万籁皆寂静。",
      "方今苦战争，道路塞榛梗。",
      "避地不避世，年来多畏景。",
      "安得故人来，引入清凉境。"
    ]
  },
  {
    "id": "adcfe4db412cb8803c0422c3b8065d81",
    "title": "题刘少峰广文壮游图",
    "authorName": "曹俊",
    "authorId": "adcfe4db412cb880d1457b72d1457b72",
    "dynasty": "清",
    "content": [
      "丈无不称意，出门且浪游。",
      "手提三尺剑，吐气淩沧州。",
      "朝关复暮河，风尘满貂裘。",
      "既抱卞和璞，更饭宁戚牛。",
      "世情久颠倒，台隶半公侯。",
      "四海谁知己，请与肉食谋。",
      "宇内丛荆棘，抚心滋百忧。",
      "悲为且饮酒，一饮每十瓯。",
      "男儿志四方，肯作章句囚。",
      "行乐须及早，时往难再留。",
      "乘醉舞长剑，浩歌天悠悠。"
    ]
  },
  {
    "id": "adcfe4db413d58f0fa5d6d1c4c8118bb",
    "title": "酬宋樗里次韵",
    "authorName": "汪曰桢",
    "authorId": "adcfe4db413d58f0f542eae1b4568df2",
    "dynasty": "清",
    "content": [
      "庞眉屏迹海东濆，翕集声香溢齿芬。",
      "有豹深藏方隐雾，与龙追逐愿为云。",
      "书仓珍秘灵兰室，诗律精严细柳军。",
      "他日幅巾来问字，忘年应许结同群。"
    ]
  },
  {
    "id": "adcfe4db413d58f07e95ad879a32e3a3",
    "title": "得上海李梯云书中述吾友南汇张啸山语感而有作",
    "authorName": "汪曰桢",
    "authorId": "adcfe4db413d58f0f542eae1b4568df2",
    "dynasty": "清",
    "content": [
      "未习脂韦媚世资，闲官冷署且栖迟。",
      "《四愁》平子兼多病，五短文通只自知。",
      "尺素偶然贻友讯，寸长何敢作人师。",
      "青云冠盖多如许，齿及衰翁恐未宜。"
    ]
  },
  {
    "id": "adcfe4db413d58f0782b390660067f38",
    "title": "冬日学舍病中作",
    "authorName": "汪曰桢",
    "authorId": "adcfe4db413d58f0f542eae1b4568df2",
    "dynasty": "清",
    "content": [
      "忍饥甘作纥千雀，腰缠莫羡扬州鹤。冷官破屋风骚骚，颂酒弦诗亦云乐。",
      "奈何小极忽见侵，一热一寒相间作。困眠无复纵谈豪，可惜知交尽离索。",
      "区区微禄岂救贫，敛版低心不知作。名争利夺纷勃溪，安得天游袪六凿。",
      "姑吟苦语遣病魔，或者病魔能退却。君不见古来文章胜良药，檄愈头风诗愈疟。"
    ]
  },
  {
    "id": "adcfe4db414a4613155575b5ee68b05c",
    "title": "幼陶贤倩示我近作，俱集渊明成句，运古如己出，诗以纪之",
    "authorName": "钱荣国",
    "authorId": "adcfe4db414a4613d1457b72d1457b72",
    "dynasty": "清",
    "content": [
      "不是陶彭泽，疑师李义山。",
      "诗成工獭祭，词妙入龙矕。",
      "典窜尧连舜，香熏马与班。",
      "居官能及此，想见讼庭闲。"
    ]
  },
  {
    "id": "adcfe4db414a4613a82749b7b562387c",
    "title": "题徐吉云军门玉照",
    "authorName": "钱荣国",
    "authorId": "adcfe4db414a4613d1457b72d1457b72",
    "dynasty": "清",
    "content": [
      "赭寇南来世乱纷，天生将种出从军。",
      "借才异地逢真赏，杀敌同心建巨勋。",
      "劲服短装朝奋武，轻裘缓带夜论文。",
      "方今圣主忧危甚，矍铄如公望正殷。"
    ]
  },
  {
    "id": "adcfe4db414a4613d723da648aee835c",
    "title": "再呈徐吉云军门二首",
    "authorName": "钱荣国",
    "authorId": "adcfe4db414a4613d1457b72d1457b72",
    "dynasty": "清",
    "content": [
      "将军孝行化为忠，少壮从戎气象雄。",
      "偶遇钟期奏流水，遂师宗悫御长风。",
      "双眸虎盼威强敌，全体鳞伤著异功。",
      "此日江滨资坐镇，生民亿万仗帡幪。"
    ]
  },
  {
    "id": "adcfe4db414a4613d723da64ba2768f4",
    "title": "再呈徐吉云军门二首",
    "authorName": "钱荣国",
    "authorId": "adcfe4db414a4613d1457b72d1457b72",
    "dynasty": "清",
    "content": [
      "将才既裕译才通，武事先精文事攻。",
      "书挂矛头看不厌，墨磨盾鼻写能工。",
      "内安外攘名臣业，带缓裘轻学士风。",
      "我效巴歌殷祷祝，愿公长镇大江东。"
    ]
  },
  {
    "id": "adcfe4db414a461309a9ca9321de4a7c",
    "title": "送刘谦山邑尊去任",
    "authorName": "钱荣国",
    "authorId": "adcfe4db414a4613d1457b72d1457b72",
    "dynasty": "清",
    "content": [
      "三十年来令八九，公令我邑时特久。心劳抚字拙催科，乐只君子民父母。",
      "第一宽大培心田，公庭挞罚挥蒲鞭。以静以慎决疑狱，如拨云雾窥青天。",
      "案牍馀闲喜接士，接士讵真无臧否。尊贤容众矜不能，度似春风心似水。",
      "矜恤善政尤乐为，廉泉大沛甘如饴。债台高筑曾莫惜，道是职分吾无辞。",
      "宰县才长更忧国，外侮内讧患不测。当倭未与中议和，江海咽喉防务亟。",
      "军书旁午县中过，人心恇扰末如何。惟公好整好以暇，安置妥贴平不颇。",
      "民教原来似冰炭，宵小抵隙成巨案。我公调护多苦心，不惜俸钱赔万贯。",
      "呜呼人心日下如江河，如此良吏今岂多。忽闻福星照旁邑，去思碑石空搓摩。",
      "鲰生课徒日闭户，非公不至师子羽。下风仰望德政多，赋诗敢附理县谱。"
    ]
  },
  {
    "id": "adcfe4db4152e54c9cda6bd1569dc383",
    "title": "雨晴登环水楼即景",
    "authorName": "查善长",
    "authorId": "adcfe4db4152e54cd1457b72d1457b72",
    "dynasty": "清",
    "content": [
      "夜雨酣如梦，愔愔到五更。",
      "晓来登水阁，凉意满秋城。",
      "茶叶同人瘦，苇花生远情。",
      "痴云飞不动，角角学山行。"
    ]
  },
  {
    "id": "adcfe4db4152e54cb525f51b09586672",
    "title": "青县道上",
    "authorName": "查善长",
    "authorId": "adcfe4db4152e54cd1457b72d1457b72",
    "dynasty": "清",
    "content": [
      "阅尽高低路，霜痕复草痕。",
      "寒烟平似水，丛树远疑村。",
      "野店无多席，荒庵总闭门。",
      "残阳衰柳外，指点戍楼存。"
    ]
  },
  {
    "id": "adcfe4db4165c465f75b1d2b788e8426",
    "title": "万岁峰",
    "authorName": "路朝霖",
    "authorId": "adcfe4db4165c465d1457b72d1457b72",
    "dynasty": "清",
    "content": [
      "汉皇辇跸事东封，玉检金泥饰几重。",
      "雄略能徕青海马，长生欲系鼎湖龙。",
      "竹宫光照求灵药，椒室神来驻丽容。",
      "登礼嵩呼闻吏卒，不曾流响茂陵松。"
    ]
  },
  {
    "id": "adcfe4db4165c465efce415f589b0588",
    "title": "早春有怀燕京",
    "authorName": "路朝霖",
    "authorId": "adcfe4db4165c465d1457b72d1457b72",
    "dynasty": "清",
    "content": [
      "细雨霏微洒路尘，客怀镇日对松筠。",
      "少年哀乐难为别，乱世科名不救贫。",
      "草色绿回江渚暖，溪声喧带石滩春。",
      "东风又到千门里，独倚阑干望紫宸。"
    ]
  },
  {
    "id": "adcfe4db4165c46549c4eb9f595d44f0",
    "title": "八月廿三日偕徐性臣重游慈仁寺",
    "authorName": "路朝霖",
    "authorId": "adcfe4db4165c465d1457b72d1457b72",
    "dynasty": "清",
    "content": [
      "七年不到双松下，胜地经过感慨重。",
      "扫叶僧开明月径，浇花人打夕阳钟。",
      "苔封古殿栖驯鸽，雨湿空廊损画龙。",
      "犹剩太平丞相碣，白头作记叹疏慵。"
    ]
  },
  {
    "id": "adcfe4db4165c46549c4eb9fd923638c",
    "title": "八月廿三日偕徐性臣重游慈仁寺",
    "authorName": "路朝霖",
    "authorId": "adcfe4db4165c465d1457b72d1457b72",
    "dynasty": "清",
    "content": [
      "又听经声到上方，长明镫下礼空王。",
      "书摊漫说前朝市，窑变争看古佛妆。",
      "杰阁花深留美荫，小池荷老剩余香。",
      "卢沟行骑登高见，怕动轮蹄断客肠。"
    ]
  },
  {
    "id": "adcfe4db4165c46594f621d23799ef1c",
    "title": "巴东",
    "authorName": "路朝霖",
    "authorId": "adcfe4db4165c465d1457b72d1457b72",
    "dynasty": "清",
    "content": [
      "竹枝声苦夕阳红，大舸轻帆趁晚风。",
      "满树猿啼江草绿，行人四月过巴东。"
    ]
  },
  {
    "id": "adcfe4db4165c46594f621d2a9591faf",
    "title": "巴东",
    "authorName": "路朝霖",
    "authorId": "adcfe4db4165c465d1457b72d1457b72",
    "dynasty": "清",
    "content": [
      "阵图聚石空陈迹，秋兴歌诗足感伤。",
      "词客英雄两销歇，江声和月下瞿唐。"
    ]
  },
  {
    "id": "adcfe4db4165c4652d6432f0a8cc4952",
    "title": "范忠贞公铜印歌和黄再同",
    "authorName": "路朝霖",
    "authorId": "adcfe4db4165c465d1457b72d1457b72",
    "dynasty": "清",
    "content": [
      "红螺山高郁灵秀，太傅勋名在宇宙。入关一书赞皇图，功比萧何出其右。",
      "令子起家甲乙科，循声两浙腾讴歌。闽疆建节澄吏治，猰貐磨牙生风波。",
      "羁囚暗屋陷罗网，尽室岂有污奸党。同时更有锡山嵇，慷慨捐躯世无两。",
      "佩印流传历有年，觐公款识刀法全。莫问秦镌与汉制，铜章夜夜光烛天。",
      "呜呼！信国砚，苏卿节，木魅山精不敢啮。不然印何累累绶若若，一寸顽铜乌足说。",
      "去岁探奇在洛阳，克绅方印曾评量。今春拜识范公印，忠义千秋相颉颃。",
      "黄君嗜古得精意，吾庐碧血存天地。辟邪作纽光斓斑，上有忠臣姓名字。",
      "君不见商银涂金剧有情，摩挲朱记到儒生。三藩事往二百载，至今人说范忠贞。"
    ]
  },
  {
    "id": "adcfe4db418e52eec4908baa316f333f",
    "title": "咏武夷茶",
    "authorName": "陆廷灿",
    "authorId": "adcfe4db418e52eeb49c63fab49c63fa",
    "dynasty": "清",
    "content": [
      "桑苎家传旧有经，弹琴喜傍武夷君。",
      "轻涛松下烹溪月，含露梅边煮岭云。",
      "醒睡功资宵判牒，清神雅助昼论文。",
      "春雷催蒸仙岩笋，雀舌龙团取次分。"
    ]
  },
  {
    "id": "adcfe4db418e52eeef07e75315da857f",
    "title": "感槎溪风景",
    "authorName": "陆廷灿",
    "authorId": "adcfe4db418e52eeb49c63fab49c63fa",
    "dynasty": "清",
    "content": [
      "莫道江村无可夸，梁时白鹤汉时槎。",
      "近来仙佛空陈迹，茆屋书声有几家。"
    ],
    "intro": "晚年的陆廷灿爱故乡，爱家园，过着宁静淡泊的生活，作此诗正是表达这种心迹。"
  },
  {
    "id": "adcfe4db41908d40cfa5e187259c1c04",
    "title": "宣统己酉范祠春祭纪事",
    "authorName": "叶昌炽",
    "authorId": "adcfe4db41908d40d1457b72d1457b72",
    "dynasty": "清",
    "content": [
      "又是嬴燔道丧时，鲁宫孔宅閟金丝。",
      "野人有祭方披发，海客能谈但傅皮。",
      "后进师心雕混沌，左言充耳效侏{牜世}。",
      "秀才忧乐关天下，百世闻风是我师。"
    ]
  },
  {
    "id": "adcfe4db41908d40cfa5e1879a9bb214",
    "title": "宣统己酉范祠春祭纪事",
    "authorName": "叶昌炽",
    "authorId": "adcfe4db41908d40d1457b72d1457b72",
    "dynasty": "清",
    "content": [
      "异地重瞻高义园，忆持使节到邠原。",
      "堇荼不改沿陶穴，蘋藻毋忘报水源。",
      "良相同朝惟富弼，霸才今日尽张元。",
      "裂冠毁冕嗟何有，礼教无逾视短垣。"
    ]
  },
  {
    "id": "adcfe4db41908d40cfa5e1874f70c122",
    "title": "宣统己酉范祠春祭纪事",
    "authorName": "叶昌炽",
    "authorId": "adcfe4db41908d40d1457b72d1457b72",
    "dynasty": "清",
    "content": [
      "齑粥家风有象贤，箕裘趾美得忠宣。",
      "治当皇祐至和日，文在庐陵子固先。",
      "精椠访求昭德第，谠言启沃迩英筵。",
      "即看公库新雕本，留与诸生肄诵弦。"
    ]
  },
  {
    "id": "adcfe4db41a0449b9596f28421ca2ea4",
    "title": "舟过铜官渚",
    "authorName": "易宗瀛",
    "authorId": "adcfe4db41a0449bd1457b72d1457b72",
    "dynasty": "清",
    "content": [
      "老杜题诗处，今来一棹过。",
      "晓山红不定，秋水澹初波。",
      "浪迹愁鸥鹭，高吟记薜萝。",
      "布帆风正便，回首白云多。"
    ]
  },
  {
    "id": "adcfe4db41a0449b7fb7e6cce2042312",
    "title": "紫荆道中",
    "authorName": "易宗瀛",
    "authorId": "adcfe4db41a0449bd1457b72d1457b72",
    "dynasty": "清",
    "content": [
      "四围山色里，径踏乱流分。",
      "藜杖闲黄叟，松声冷绿云。",
      "高烟双鸟没，落日一人耕。",
      "解悟林泉意，幽光肃听闻。"
    ]
  },
  {
    "id": "adcfe4db41a3c10087a137aaacf30a72",
    "title": "般若招提晓坐",
    "authorName": "妙惠",
    "authorId": "adcfe4db41a3c100d1457b72d1457b72",
    "dynasty": "清",
    "content": [
      "夜雨洗山岩，朝来翠独湿。",
      "趺坐学观空，清风满香积。",
      "正因字本无，而我好翰墨。",
      "心即等死灰，未了人间孽。",
      "窗竹皆虚心，庭松多劲节。",
      "体此长青树，原不在虚实。",
      "何况钟鱼间，梵理更无得。",
      "坐久闻妙香，慈航如可接。"
    ]
  },
  {
    "id": "adcfe4db41a6af016f191fbee76aa566",
    "title": "早春游五莲寄丁野鹤",
    "authorName": "王乘箓",
    "authorId": "adcfe4db41a6af01d1457b72d1457b72",
    "dynasty": "清",
    "content": [
      "雪尽石花合，冰消水道分。",
      "山光晴带雨，海气晚蒸云。",
      "独坐扪松树，闲行见鹿群。",
      "地偏心与远，此际惜无君。"
    ]
  },
  {
    "id": "adcfe4db41a6af01ead6c246aafcd23e",
    "title": "送人从军",
    "authorName": "王乘箓",
    "authorId": "adcfe4db41a6af01d1457b72d1457b72",
    "dynasty": "清",
    "content": [
      "系马官道旁，沽酒石桥北。",
      "不敢再淹留，为君壮行色。"
    ]
  },
  {
    "id": "adcfe4db41a6af011df96d477e38e289",
    "title": "秋闺怨",
    "authorName": "王乘箓",
    "authorId": "adcfe4db41a6af01d1457b72d1457b72",
    "dynasty": "清",
    "content": [
      "汉家新战胜，有信说平安。",
      "含泪亲刀尺，关山月正寒。"
    ]
  },
  {
    "id": "adcfe4db41a6af01f8bff0bd62fca630",
    "title": "饮江上楼",
    "authorName": "王乘箓",
    "authorId": "adcfe4db41a6af01d1457b72d1457b72",
    "dynasty": "清",
    "content": [
      "画楼高起绿杨边，美酒楼中斗十千。",
      "醉倚江云看江水，晚风时过打鱼船。"
    ]
  },
  {
    "id": "adcfe4db41d140bb40d413aef78006b9",
    "title": "拟白香山有木诗",
    "authorName": "倪涛",
    "authorId": "adcfe4db41d140bbd1457b72d1457b72",
    "dynasty": "清",
    "content": [
      "有木名梧桐，栖凤临清池。朝阳承新色，碧玉拂疏枝。",
      "春风及万物，枝叶方荄滋。别类或刺手，花发眩赪姿。",
      "浮华惜无实，讹似空参差。排云高百尺，孤立耀后时。",
      "知音傥可待，《韶》《雅》夸天资。盘阿厉名节，澍雨敷丹墀。"
    ]
  },
  {
    "id": "adcfe4db41d140bb40d413aeca233404",
    "title": "拟白香山有木诗",
    "authorName": "倪涛",
    "authorId": "adcfe4db41d140bbd1457b72d1457b72",
    "dynasty": "清",
    "content": [
      "有木盛湖湘，其名赋束楚。",
      "同在新蒸中，独以翘楚许。",
      "丛生浸以滋，藩触势莫阻。",
      "托质非无用，横生未得所。",
      "偏不侪梓枌，翻忧害禾黍。",
      "或慕坚强性，相依近居处。",
      "下趋棘与荆，当路苦徒侣。",
      "山樵不可刈，聚类快一炬。"
    ]
  },
  {
    "id": "adcfe4db41d31783dd628e8fbfbe4d42",
    "title": "夜坐",
    "authorName": "朱恒庆",
    "authorId": "adcfe4db41d31783d1457b72d1457b72",
    "dynasty": "清",
    "content": [
      "饮罢觉微醺，清吟入夜分。",
      "花苏三径雨，月破一层云。",
      "老树生虚籁，苍苔篆绿纹。",
      "落梅何处笛，幽咽隔墙闻。"
    ]
  },
  {
    "id": "adcfe4db41d6ce1a57ea71abf8c7cb42",
    "title": "登木末楼",
    "authorName": "骆绮兰",
    "authorId": "adcfe4db41d6ce1ad1457b72d1457b72",
    "dynasty": "清",
    "content": [
      "载酒独登楼，凭阑四望收。",
      "江光初过雨，山意欲成秋。",
      "霸业随流水，孤城起暮愁。",
      "微茫烟树外，帆影落瓜洲。"
    ]
  },
  {
    "id": "adcfe4db41d6ce1a5e71ae64fa04cba8",
    "title": "寄怀鲍茝香夫人",
    "authorName": "骆绮兰",
    "authorId": "adcfe4db41d6ce1ad1457b72d1457b72",
    "dynasty": "清",
    "content": [
      "羡君福慧有谁如，镇日金闺乐事馀。",
      "花院养姑春奉酒，篝镫课子夜钞书。",
      "旧传词翰留名久，新起楼台揽胜初。",
      "独我他乡飘泊甚，镜中愁见鬓萧疏。"
    ]
  },
  {
    "id": "adcfe4db41d6ce1af95776cdf1b08ebd",
    "title": "登天平山憩中白云",
    "authorName": "骆绮兰",
    "authorId": "adcfe4db41d6ce1ad1457b72d1457b72",
    "dynasty": "清",
    "content": [
      "身在云中不见云，登临忘却日将曛。",
      "回头欲辨来时路，只有泉声隔树闻。"
    ]
  },
  {
    "id": "adcfe4db41d6ce1a24de205f7506ae47",
    "title": "重过扬州旧宅",
    "authorName": "骆绮兰",
    "authorId": "adcfe4db41d6ce1ad1457b72d1457b72",
    "dynasty": "清",
    "content": [
      "维舟重到绿杨城，门巷萧条转眼更。",
      "邻妪相逢应识我，隔墙曾听读书声。"
    ]
  },
  {
    "id": "adcfe4db41d6ce1a24de205f24ba94bc",
    "title": "重过扬州旧宅",
    "authorName": "骆绮兰",
    "authorId": "adcfe4db41d6ce1ad1457b72d1457b72",
    "dynasty": "清",
    "content": [
      "曾将妆阁作诗坛，每日联吟到夜阑。",
      "十二年前题壁句，一时和泪拂尘看。"
    ]
  },
  {
    "id": "adcfe4db41d6ce1aa158ab5b396c0d0d",
    "title": "玉晨观",
    "authorName": "骆绮兰",
    "authorId": "adcfe4db41d6ce1ad1457b72d1457b72",
    "dynasty": "清",
    "content": [
      "地肺开金阙，天文应玉晨。",
      "灵风宵步斗，旭日晓朝真。",
      "阶净松能扫，门闲鹤自巡。",
      "碑应镌碧落，路已隔红尘。",
      "紫诰云边下，《黄庭》案上陈。",
      "山中陶宰相，世外魏夫人。",
      "果熟猿知采，丹成虎亦驯。",
      "华阳仙洞里，好领四时春。"
    ]
  },
  {
    "id": "adcfe4db41d6ce1ae756c066052d303a",
    "title": "对雪",
    "authorName": "骆绮兰",
    "authorId": "adcfe4db41d6ce1ad1457b72d1457b72",
    "dynasty": "清",
    "content": [
      "登楼对雪懒吟诗，闲倚栏杆有所思。",
      "莫怪世人容易老，青山也有白头时。"
    ]
  },
  {
    "id": "adcfe4db41dfa52b6a20e5f4cf816df7",
    "title": "秋夜",
    "authorName": "王奇士",
    "authorId": "adcfe4db41dfa52bd1457b72d1457b72",
    "dynasty": "清",
    "content": [
      "露冷栖鸦寂，风高候雁鸣。",
      "那堪多病客，复此遇秋声。",
      "急水喧汾涨，寒砧静霍城。",
      "情深荒署月，犹作故乡明。"
    ]
  },
  {
    "id": "adcfe4db41e96d2977e5c68268c6e861",
    "title": "奉和简斋大兄见贻元韵",
    "authorName": "袁杰",
    "authorId": "adcfe4db41e96d29d1457b72d1457b72",
    "dynasty": "清",
    "content": [
      "地隔乡关梦解通，忽来诗讯自南中。",
      "宦游结宅邻江令，归隐名墩属谢公。",
      "旧约未忘联舍月，新吟频忆对床风。",
      "只应岁晚相依乐，剩许追陪玉局翁。"
    ]
  },
  {
    "id": "adcfe4db41fa29e07044d768b4595d1d",
    "title": "沛翁以樽酒见惠赋谢",
    "authorName": "景安",
    "authorId": "adcfe4db41fa29e0d1457b7214cfdb59",
    "dynasty": "清",
    "content": [
      "西风吹鬓冷，凉月入怀虚。",
      "树杪秋声寄，篱边菊影疏。",
      "饮缘无酒戒，病岂仗医除。",
      "开瓮欣何以，陶然醉有余。"
    ]
  },
  {
    "id": "adcfe4db41fa29e00bbcd66880bdd1ef",
    "title": "中秋前一夜作",
    "authorName": "景安",
    "authorId": "adcfe4db41fa29e0d1457b7214cfdb59",
    "dynasty": "清",
    "content": [
      "梧桐移月影移扉，银汉迢迢夜漏稀。",
      "古驿三更人未卧，碧天一字雁初归。",
      "病躯不为闲愁瘦，诗橐偏因秋色肥。",
      "白发萧萧过半世，恍如蝶梦恋花飞。"
    ]
  },
  {
    "id": "adcfe4db41fa29e09cf4000983beec32",
    "title": "寿阳道中",
    "authorName": "景安",
    "authorId": "adcfe4db41fa29e0d1457b7214cfdb59",
    "dynasty": "清",
    "content": [
      "山程逐日入清幽，涧水潺潺漱石流。",
      "欲问关情何处是，半林红叶写深秋。"
    ]
  },
  {
    "id": "adcfe4db4207525e7f06c5c07d856560",
    "title": "赴淮海道任留别镇江士绅",
    "authorName": "黎世序",
    "authorId": "adcfe4db4207525e4abe17a12647c1db",
    "dynasty": "清",
    "content": [
      "梅华驿路送征骖，诗思离情两不堪。",
      "宦迹几曾经海畔，花时何忍别江南。",
      "生徒染翰邀人住，父老持觞劝客酣。",
      "一种消魂南浦意，江淹作赋未曾谙。"
    ]
  },
  {
    "id": "adcfe4db4207525e7f06c5c056b252d1",
    "title": "赴淮海道任留别镇江士绅",
    "authorName": "黎世序",
    "authorId": "adcfe4db4207525e4abe17a12647c1db",
    "dynasty": "清",
    "content": [
      "新开学舍枕江干，白袷青衿玉佩珊。",
      "问字我惭一日长，研经君耐九秋寒。",
      "南徐文物推人薮，北固江声走笔澜。",
      "一语临歧须记取，科名容易立身难。"
    ]
  },
  {
    "id": "adcfe4db4207525e7f06c5c0d8f2dc62",
    "title": "赴淮海道任留别镇江士绅",
    "authorName": "黎世序",
    "authorId": "adcfe4db4207525e4abe17a12647c1db",
    "dynasty": "清",
    "content": [
      "群山壁立水安流，风俗敦庞爱润州。",
      "比户诗书研午夜，万家机杼织新秋。",
      "烟花不染维扬习，金粉终为白下羞。",
      "此去清河三百里，岁民无恙有传邮。"
    ]
  },
  {
    "id": "adcfe4db4207525ee238d3271ded7963",
    "title": "赴淮海道任留别镇江士绅其二",
    "authorName": "黎世序",
    "authorId": "adcfe4db4207525e4abe17a12647c1db",
    "dynasty": "清",
    "content": [
      "虎符催赴海东隅，疏瀹宁须一腐儒。",
      "治水无才师伯禹，扬尘何处问麻姑。",
      "招徕掾吏应鸿雁，卜筑衙斋指荻芦。",
      "回首江南春正好，缘杨红杏雨始酥。"
    ]
  },
  {
    "id": "adcfe4db4209b90ceb463104aea85268",
    "title": "瀑布",
    "authorName": "王大作",
    "authorId": "adcfe4db4209b90cd1457b72d1457b72",
    "dynasty": "清",
    "content": [
      "曾闻拟海立，今信有泉飞。",
      "绝壁风霆斗，青霄烟雨霏。",
      "光寒秋客袂，雪濑宕渔矶。",
      "晚渡石桥去，真同雁荡归。"
    ]
  },
  {
    "id": "adcfe4db420e28946bfd05e72bd25fb1",
    "title": "访友",
    "authorName": "陈一策",
    "authorId": "adcfe4db420e2894d1457b72d1457b72",
    "dynasty": "清",
    "content": [
      "草堂新筑傍苔矶，城郭风尘到此稀。",
      "背闪夕阳双鸟没，屐黏晴雪一僧归。",
      "石桥水色虚摇槛，板屋梅花乱扑扉。",
      "今日似游人境外，与君相对欲忘机。"
    ]
  },
  {
    "id": "adcfe4db420e28944f19611fd740767a",
    "title": "五夜",
    "authorName": "陈一策",
    "authorId": "adcfe4db420e2894d1457b72d1457b72",
    "dynasty": "清",
    "content": [
      "五夜入孤村，冒寒人语少。",
      "鸡鸣两三声，残月挂林表。"
    ]
  },
  {
    "id": "adcfe4db42154662602802749954b7fc",
    "title": "晚钟",
    "authorName": "图尔宸",
    "authorId": "adcfe4db42154662d1457b72d1457b72",
    "dynasty": "清",
    "content": [
      "梵放忽然寂，前山闻暝钟。",
      "声催斜景入，路隔翠微重。",
      "老树警眠鹤，空波迎古龙。",
      "予心澹无虑，真欲契禅宗。"
    ]
  },
  {
    "id": "adcfe4db4215466263a6512e84707a6b",
    "title": "晚步",
    "authorName": "图尔宸",
    "authorId": "adcfe4db42154662d1457b72d1457b72",
    "dynasty": "清",
    "content": [
      "野色初开宿雾清，晚晴天气嫩凉生。",
      "半陂新水鹭莺立，一架落红鶗鴂鸣。",
      "霁后烟痕连树碧，雨余虹影接霞明。",
      "蒋生三径无人到，怊怅行吟句未成。"
    ]
  },
  {
    "id": "adcfe4db421d8865d066dd5421c8d3f8",
    "title": "送黄仲韬学士提学湖北先发日本",
    "authorName": "黄文开",
    "authorId": "adcfe4db421d8865d1457b72d1457b72",
    "dynasty": "清",
    "content": [
      "星轺东指辇相望，喔喔天鸡促曙光。",
      "万里中原隔消息，九洲稗海本荒唐。",
      "诗书未厄秦皇火，裤褶新更回纥装。",
      "忽忆大唐贞观事，八千巾卷贡明堂。"
    ]
  },
  {
    "id": "adcfe4db421d8865d066dd542e7f444a",
    "title": "送黄仲韬学士提学湖北先发日本",
    "authorName": "黄文开",
    "authorId": "adcfe4db421d8865d1457b72d1457b72",
    "dynasty": "清",
    "content": [
      "西风重食武昌鱼，夹道争迎谕德车。",
      "列郡山川天堑险，渡江人物浪淘馀。",
      "伯牙台迥秋花晚，太白楼空夜月初。",
      "高会南皮问今昔，未应闲散老尚书。"
    ]
  },
  {
    "id": "adcfe4db421d8865cc85dfcc660d115e",
    "title": "送黄仲韬学士提学湖北先发日本其三",
    "authorName": "黄文开",
    "authorId": "adcfe4db421d8865d1457b72d1457b72",
    "dynasty": "清",
    "content": [
      "宾洛游梁学道迟，长安也见曳裾时。",
      "愧同侯霸称都讲，赢得孙卿是老师。",
      "西北浮云虚俯仰，东南搔首几踟蹰。",
      "悠悠江汉休相忆，各有千秋与后期。"
    ]
  },
  {
    "id": "adcfe4db421e2d993bbc909dfbfb7cd9",
    "title": "岁朝万玉庵看梅",
    "authorName": "钦琏",
    "authorId": "adcfe4db421e2d99d1457b72d1457b72",
    "dynasty": "清",
    "content": [
      "西郊梅最古，影傍石栏斜。",
      "根浥前朝露，枝开隔岁花。",
      "风流传太守，幽冷属僧家。",
      "不用罗浮去，横看万树霞。"
    ]
  },
  {
    "id": "adcfe4db421e2d99c4fa3df2456dec53",
    "title": "过古林庵赠圆通上人",
    "authorName": "钦琏",
    "authorId": "adcfe4db421e2d99d1457b72d1457b72",
    "dynasty": "清",
    "content": [
      "蒲庵十笏寄深山，白昼柴扉已掩关。",
      "尘迹不来茅舍里，炉烟时袅树林间。",
      "梅当缺处还须补，竹绕篱边莫教删。",
      "我实爱君无俗虑，欲携书卷共追攀。"
    ]
  },
  {
    "id": "adcfe4db42212d8717f66c25156e9f93",
    "title": "西来庵赠水斋上人",
    "authorName": "汤斌",
    "authorId": "adcfe4db42212d8797d014587fea637f",
    "dynasty": "清",
    "content": [
      "白马西来扫野云，居人谁识旧将军。",
      "《楞严》读罢焚香坐，一钵江泉到夜分。"
    ]
  },
  {
    "id": "adcfe4db42212d87f4001389f2980787",
    "title": "赠李映碧先生",
    "authorName": "汤斌",
    "authorId": "adcfe4db42212d8797d014587fea637f",
    "dynasty": "清",
    "content": [
      "蚤年登朝著，端笏拜彤闱。",
      "抗疏表孤忠，旭日丽黄扉。",
      "维时甘陵部，南北势相违。",
      "正色两不阿，岳岳世所希。",
      "元祐盛名贤，党论多是非。",
      "玄黄未息战，国是将安归。",
      "惟有哲人在，秉道还识几。",
      "石室留谏草，梦回尚依稀。"
    ]
  },
  {
    "id": "adcfe4db42212d87f40013898858fa18",
    "title": "赠李映碧先生",
    "authorName": "汤斌",
    "authorId": "adcfe4db42212d8797d014587fea637f",
    "dynasty": "清",
    "content": [
      "鲁国遗经火，口传赖伏生。",
      "九十秦博士，典谟亦已明。",
      "文献岿灵光，斗杓示景行。",
      "著述藏名岳，大义何峥嵘。",
      "虎观待鸿儒，丹诏下江城。",
      "老夫难趋走，岂敢抗弓旌。",
      "抽书授使者，卷轴满巨籯。",
      "白云封岩谷，时闻鸾凤声。"
    ]
  },
  {
    "id": "adcfe4db42212d87f4001389698d27a1",
    "title": "赠李映碧先生",
    "authorName": "汤斌",
    "authorId": "adcfe4db42212d8797d014587fea637f",
    "dynasty": "清",
    "content": [
      "向歆嗣经学，彪固续《汉史》。世业重兰台，千秋谁继美。",
      "先生令子贤，载笔石渠里。文藻曜朝华，持论平如水。",
      "众人惊未闻，庭训实尔尔。余也衰朽姿，追随愧迂鄙。",
      "南望东海滨，丹霞明若绮。愿言从执鞭，厕身堂庑底。",
      "恨无鸿鹄翼，翻飞平原里。"
    ]
  },
  {
    "id": "adcfe4db42325ed1c988529e53c19673",
    "title": "题王介峰竹里馆图",
    "authorName": "史胜书",
    "authorId": "adcfe4db42325ed1d1457b72d1457b72",
    "dynasty": "清",
    "content": [
      "羡子澹无虑，空山绝赏音。",
      "幽篁环老屋，明月在高林。",
      "病鹤入诗梦，孤琴弹道心。",
      "披图一禅往，风露湿遥岑。"
    ]
  },
  {
    "id": "adcfe4db42325ed129f69519df3af34f",
    "title": "集翠微阁分韵",
    "authorName": "史胜书",
    "authorId": "adcfe4db42325ed1d1457b72d1457b72",
    "dynasty": "清",
    "content": [
      "连朝积雪已零星，四面山容耸玉屏。",
      "乘兴偶携云外屦，禁寒小集水边亭。",
      "干寻楼影撑天白，一道溪流划地青。",
      "小阁吟诗身入画，朔风吹面酒初醒。"
    ]
  },
  {
    "id": "adcfe4db42325ed1a9fd3edf0d1f8389",
    "title": "题悬崖秋竹画扇",
    "authorName": "史胜书",
    "authorId": "adcfe4db42325ed1d1457b72d1457b72",
    "dynasty": "清",
    "content": [
      "峭拔丹崖间，苍然卧秋竹。",
      "日落山风吹，潇潇荡寒绿。"
    ]
  },
  {
    "id": "adcfe4db42325ed1180f7cde790f7790",
    "title": "过重安江",
    "authorName": "史胜书",
    "authorId": "adcfe4db42325ed1d1457b72d1457b72",
    "dynasty": "清",
    "content": [
      "冻云黯黯雨疏疏，黄叶声中策蹇驴。",
      "记得前年风雪里，一江寒碧卖鲦鱼。"
    ]
  },
  {
    "id": "adcfe4db42325ed1f7035093e1a8eb9e",
    "title": "榆关",
    "authorName": "史胜书",
    "authorId": "adcfe4db42325ed1d1457b72d1457b72",
    "dynasty": "清",
    "content": [
      "镵天铓剑古阴山，苍莽郊原夕照间。",
      "犹有龙城飞将否？",
      "自吟秋色过榆关。"
    ]
  },
  {
    "id": "adcfe4db42325ed13f174ad85afff663",
    "title": "兰江",
    "authorName": "史胜书",
    "authorId": "adcfe4db42325ed1d1457b72d1457b72",
    "dynasty": "清",
    "content": [
      "烟树远无极，兰江清且深。",
      "花怜儿女熊，春荡别离心。",
      "逐客余哀怨，怀骚自古今。",
      "拾香吾有愿，翘溯碧云浔。"
    ]
  },
  {
    "id": "adcfe4db42361761ec64a9d7bbbfc8b8",
    "title": "寄题五老峰",
    "authorName": "郝维讷",
    "authorId": "adcfe4db42361761d1457b72d1457b72",
    "dynasty": "清",
    "content": [
      "庐岳岧峣隐列仙，五峰离立蔚蓝天。",
      "玉膏瑶草襟期外，白鹤青牛謦欬边。",
      "极目蓬莱惟一气，共餐沆瀣自何年。",
      "终期振策三梁上，宾主逢迎意俨然。"
    ]
  },
  {
    "id": "adcfe4db423718ed67ce0ea7072c0fb7",
    "title": "螺墩偕同人宴集",
    "authorName": "徐盛持",
    "authorId": "adcfe4db423718edd1457b72d1457b72",
    "dynasty": "清",
    "content": [
      "重向螺墩载酒过，桃花人面复如何。",
      "琵琶声咽潇潇雨，环佩魂消瑟瑟波。",
      "天亦有情容客到，人能无恨得春多。",
      "逢场作戏寻常事，肯为簪缨易薜萝。"
    ]
  },
  {
    "id": "adcfe4db423718ed67ce0ea77132df85",
    "title": "螺墩偕同人宴集",
    "authorName": "徐盛持",
    "authorId": "adcfe4db423718edd1457b72d1457b72",
    "dynasty": "清",
    "content": [
      "几度看花泛画船，三村毕竟负花缘。",
      "旧时桃李犹能笑，此会裙钗亦是仙。",
      "山色微开新雨后，波光缓趁晚风前。",
      "城楼鼓角声声彻，回首江城起暮烟。"
    ]
  },
  {
    "id": "adcfe4db423718ed3578e5dd388ffacf",
    "title": "九日偕龚沤舸郭小岩门人范生问庭萧生含素唐生云溪王生清如游青原山登高席间分韵得来字次山谷韵",
    "authorName": "徐盛持",
    "authorId": "adcfe4db423718edd1457b72d1457b72",
    "dynasty": "清",
    "content": [
      "平生抱山癖，人事撄氛埃。",
      "名山多负负，到处空复回。",
      "登高访青原，盘纡白云隈。",
      "冈峦互扃钥，深入豁然开。",
      "巍巍净居寺，殿阁森良材。",
      "佛家亦兴废，今昔良可哀。",
      "蹑屐遍探幽，言寻山水涯。",
      "嵚崎磊落石，飞云绝梯阶。",
      "亭台半倾圮，结构无文榱。",
      "泠泠曲涧泉，清不受尘埋。",
      "听泉待月桥，道心生秭垓。",
      "天工胜人为，此理讵疑猜。",
      "我闻王姚江，讲学辨根荄。",
      "聚徒居此山，岁举春秋杯。",
      "书声振林谷，相得遗形骸。",
      "千载杳难期，五贤祠山摧。",
      "吾道竟何如，后学谁追陪。",
      "讲堂不可再，俗僧徒掀豗。",
      "吊古感苍茫，𤠔鸟声清哇。",
      "人杰地乃传，我今七贤偕。",
      "重阳无风雨，欢携酒榼来。",
      "扪萝意延伫，日暮舆夫催。",
      "何时买山隐，归路重徘徊。"
    ]
  },
  {
    "id": "adcfe4db424bbbab4bd8e6d17692fd1a",
    "title": "毗陵道中",
    "authorName": "曹尔埴",
    "authorId": "adcfe4db424bbbabd1457b72d1457b72",
    "dynasty": "清",
    "content": [
      "两岸暮潮平，风帆一叶轻。",
      "人烟随日暝，渔火傍沙明。",
      "纤月流高树，悲笳接废营。",
      "乡关情更切，回首望孤城。"
    ]
  },
  {
    "id": "adcfe4db424bbbab1135796b9b9d73c5",
    "title": "折杨柳",
    "authorName": "曹尔埴",
    "authorId": "adcfe4db424bbbabd1457b72d1457b72",
    "dynasty": "清",
    "content": [
      "去年折杨柳，还与君同陌。",
      "今年折杨柳，关山千里隔。",
      "思君不可见，攀条长叹息。",
      "遥遥玉笛吹，总是伤行役。"
    ]
  },
  {
    "id": "adcfe4db4250b69b41c35eb4d5285189",
    "title": "钱心壶给谏至",
    "authorName": "陈鸿墀",
    "authorId": "adcfe4db4250b69bd1457b72d1457b72",
    "dynasty": "清",
    "content": [
      "火云兀兀闭门居，客到惊心万里余。",
      "险绝江湖群盗路，讹传风影远人书。",
      "最怜弱小犹孤艇，急扫轩窗当敝庐。",
      "秉烛相看真梦寐，沧桑重话十年初。"
    ]
  },
  {
    "id": "adcfe4db4250b69b9e3b365c18b194f3",
    "title": "独坐馆中校阅全唐文制诰类迟平叔不至",
    "authorName": "陈鸿墀",
    "authorId": "adcfe4db4250b69bd1457b72d1457b72",
    "dynasty": "清",
    "content": [
      "杏花已过桑叶稀，禁中清昼双掩扉。",
      "官人不来吏卒散，我独兀坐蟠孤罴。",
      "榻尘小拂试方曲，砚垢细涤研隃麋。",
      "唐贤著作稿盈屋，制诰一体尤乖离。",
      "王言首辑冠众集，治水先冀余梁岐。",
      "编排鳞次苦芜秽，乱发未斩犹棼丝。",
      "割裂苦碎百衲锦，合并强集千羊皮。",
      "缺文颇疑石鼓古，误字恐受金根嗤。",
      "参以众书见同异，覈以正史无纷岐。",
      "删除肯使禾莠杂，选择要辨熊蛙肥。",
      "当时承旨况专职，燕许手笔何淋漓。",
      "翰苑诸集幸可考，奚必掩取臣工为。",
      "麻沙百过目生眩，铁擿三绝手尽胝。",
      "胡为宋五惯坦率，张目不见千珠玑。",
      "有时强作解事语，武断若判公堂词。",
      "古人饮泣后人笑，餐钱月给真虚麋。",
      "鲰生持论少同调，赖有孙楚堪我师。",
      "纠谬时时恕吴缜，列衔往往容臣祁。",
      "晨趋共听禁钟细，暮归每趁归鸦迟。",
      "穷通岂恃三寸管，秘文校理臣所司。",
      "谢安捉鼻恐不免，读书要及投间时。",
      "上方笔札敢轻费，好趁官烛㸐双枝。",
      "诗成火速付急递，新月已照黄琉璃。"
    ]
  },
  {
    "id": "adcfe4db4250b69ba5430612da325a2e",
    "title": "赠徐白舫吏部",
    "authorName": "陈鸿墀",
    "authorId": "adcfe4db4250b69bd1457b72d1457b72",
    "dynasty": "清",
    "content": [
      "男儿堕地须钱刀，坐纵千古钱神豪。",
      "纷纷俗子何足数，呼叱奇杰同儿曹。",
      "南州徐君今孺子，雅擅洪笔驱风骚。",
      "诗宗韦柳足高格，真趣亦近柴桑陶。",
      "曹司趋走未十载，上官不喜同官嘲。",
      "仓庾之职不称意，一朝徒步还东皋。",
      "先生风义凌云霄，迥如孤鹤不可招。",
      "自非寒饿受驱迫，肯以玉貌来尘嚣。",
      "嗟予坎壈略相似，七年史馆侪宫僚。",
      "朱云屡忤贵人贵，仲舒独抗骄王骄。",
      "中书君今老且秃，排挤出力烦中朝。",
      "上书光范陋轩冕，拂衣萧育归衡茅。",
      "归来谢客合高卧，亦复万里浮轻舠。",
      "半生强项忽低首，感君令我心烦忉。",
      "我知造物忌孤洁，况有笔舌能诛褒。",
      "诋诃公卿及将相，粪土朱紫兼麾旄。",
      "傥教饱食逞胸臆，世界不足尝毫毛。",
      "天公欲贬壮士骨，妻子坐折高人腰。",
      "予之齿者必去角，人生快意安能遭。",
      "岂知倔强性到底，千磨万折终不摇。",
      "君也负米乞友助，岂学雁鹜吞腥臊。",
      "授徒我自食我力，讵必千万书黄标。",
      "心能不贪气益壮，我自有主神难操。",
      "君闻我言释然喜，手擘鲜荔倾香醪。",
      "片帆高挂豫章去，我亦归溯之江涛。",
      "鸡虫得失太琐碎，出门一笑苍天高。"
    ]
  },
  {
    "id": "adcfe4db4250b69b20ad560d699cc4e3",
    "title": "哀学使",
    "authorName": "陈鸿墀",
    "authorId": "adcfe4db4250b69bd1457b72d1457b72",
    "dynasty": "清",
    "content": [
      "学使夜宴朝自经，大吏往视闻哭声。父涕不止弟跪迎，遗笔惨淡诉不平。",
      "云有同乡合浦令，正机其名何其姓。明欺暗算事不定，一死上报天子圣。",
      "大吏驰驿闻，学臣言有因。去夏试廉州，说令书云云。",
      "令上谒，面请托，未可知，通恶幕，事下太守张，太守上状钤以章。",
      "令无夤缘内外作奸事，反覆不及请托字。科场请托吁可惊，按律不问行未行。",
      "当时不难摄令使对簿，移书学使指实期分明。两造具在事立辨，是岂疑岳忧难成。",
      "学臣返旆况屡见，语不及此非人情。安人息事亦政体，讵料贵客能捐生。",
      "即今此狱莫穷竟，谁起九原同折证。或传牍背奴有词，渡海风涛得心病。",
      "海外归来正及秋，历试广惠潮三州。不闻心病致慌惚，渡海安稳有弟同归舟。",
      "此为致死由，此语恐未实。披发何由诉大荒，苦海魂迷招不得。",
      "吁嗟乎，昔之学使在教士，今日好官足欢喜，君亦犹夫众人尔。",
      "君知畏，君知耻，虑污名，乃至此。人皆腼然生，彼独留然死。",
      "律以大义无恕词，苟非其人莫轻訾。寄语大吏弗尔恼，富贵由来多寿考。"
    ]
  },
  {
    "id": "adcfe4db427ab733f868505f1db36313",
    "title": "西泠闲咏",
    "authorName": "王炜",
    "authorId": "adcfe4db427ab733d1457b72d1457b72",
    "dynasty": "清",
    "content": [
      "澄江回抱古城斜，一片烟云接永嘉。",
      "为爱好山聊驻足，偶依高树便成家。",
      "湖光潋滟侵行笈，竹影参差带落花。",
      "闻道故人将卜隐，短衣双挽鹿门车。"
    ]
  },
  {
    "id": "adcfe4db429550e7f2b9a339e78bec8a",
    "title": "霜叶",
    "authorName": "陈瑚",
    "authorId": "adcfe4db429550e7d1457b72d1457b72",
    "dynasty": "清",
    "content": [
      "晴光散秋暮，天地嗒然真。",
      "树树老将至，山山红又新。",
      "有声宜独夜，不定似羁人。",
      "莫叹成摇落，含风别是春。"
    ]
  },
  {
    "id": "adcfe4db429550e747355de43659322c",
    "title": "隐庵夜坐",
    "authorName": "陈瑚",
    "authorId": "adcfe4db429550e7d1457b72d1457b72",
    "dynasty": "清",
    "content": [
      "时危兼岁俭，身世两茫然。",
      "避地穷依佛，休粮馁学仙。",
      "虫吟将晓夜，雁叫欲霜天。",
      "兀坐临窗竹，挑灯照不眠。"
    ]
  },
  {
    "id": "adcfe4db429550e73a75cc1a97608351",
    "title": "追和顾中庵斋中晚望诗",
    "authorName": "陈瑚",
    "authorId": "adcfe4db429550e7d1457b72d1457b72",
    "dynasty": "清",
    "content": [
      "十年悲隙影，依旧叹云关。",
      "花发高低树，书藏大小山。",
      "夜深络纬急，我老薜萝间。",
      "错比方干宅，吟诗涕满颜。"
    ]
  },
  {
    "id": "adcfe4db429550e7029343d37391a70f",
    "title": "访痴仙山庄即事",
    "authorName": "陈瑚",
    "authorId": "adcfe4db429550e7d1457b72d1457b72",
    "dynasty": "清",
    "content": [
      "来访庞公宅，云山郭外横。",
      "萍蓬游子迹，鸡黍故人情。",
      "栗里安耕稼，桃源隐姓名。",
      "醇醪拚一醉，重与话鸥盟。"
    ]
  },
  {
    "id": "adcfe4db429550e77252ce6121ff840e",
    "title": "送汝南留学东京",
    "authorName": "陈瑚",
    "authorId": "adcfe4db429550e7d1457b72d1457b72",
    "dynasty": "清",
    "content": [
      "掉头留不住，万里驾长风。",
      "载笔游仙岛，题诗遍海东。",
      "人言何足恤，吾道岂终穷。",
      "他日归闾里，应非旧阿蒙。"
    ]
  },
  {
    "id": "adcfe4db429550e734bd3871f136e057",
    "title": "空心潭",
    "authorName": "陈瑚",
    "authorId": "adcfe4db429550e7d1457b72d1457b72",
    "dynasty": "清",
    "content": [
      "曾依潭影宿，疏磬报清晨。",
      "壑静龙身蛰，僧闲虎迹亲。",
      "高林仍照旧，曲径尚通人。",
      "兴废增悲感，题碑又一新。"
    ]
  },
  {
    "id": "adcfe4db429550e7dbe599298579c1ce",
    "title": "村居",
    "authorName": "陈瑚",
    "authorId": "adcfe4db429550e7d1457b72d1457b72",
    "dynasty": "清",
    "content": [
      "芦白枫丹照绿蘋，粘天波浪自粼粼。",
      "愁知日月催双鬓，贫觉妻孥绊一身。",
      "诗卷行吟书甲子，熏炉匡坐守庚申。",
      "南山当户明如髻，上对年年似故人。"
    ]
  },
  {
    "id": "adcfe4db429550e79460a8144f0f5f9b",
    "title": "怀华天御",
    "authorName": "陈瑚",
    "authorId": "adcfe4db429550e7d1457b72d1457b72",
    "dynasty": "清",
    "content": [
      "怀君秋夜尚湖边，明月微星照不眠。",
      "老去共悲双短鬓，穷来交剩一寒毡。",
      "即今衔石无精卫，终古啼花有杜鹃。",
      "回首任阳风雨棹，十年心事泪潸然。"
    ]
  },
  {
    "id": "adcfe4db429550e7b96891ca10812fdc",
    "title": "瞿稼轩挽辞",
    "authorName": "陈瑚",
    "authorId": "adcfe4db429550e7d1457b72d1457b72",
    "dynasty": "清",
    "content": [
      "残山剩水强支持，回首中原竟属谁。",
      "锁钥无人诸将去，衣冠有主二陵知。",
      "书生义尽平原日，丞相名成柴市时。",
      "子自殉亲臣殉国，一门忠孝是吾师。"
    ]
  },
  {
    "id": "adcfe4db429550e7b96891cadddc9cc3",
    "title": "瞿稼轩挽辞",
    "authorName": "陈瑚",
    "authorId": "adcfe4db429550e7d1457b72d1457b72",
    "dynasty": "清",
    "content": [
      "平陂天运亦人谋，一柱于今砥浊流。",
      "招隐东皋看旧业，筹边南国想高楼。",
      "中营星陨千秋恨，辽海魂归万里愁。",
      "不是别山司马在，下泉舍笑共谁游。"
    ]
  },
  {
    "id": "adcfe4db429550e7b96891ca9e038b92",
    "title": "瞿稼轩挽辞",
    "authorName": "陈瑚",
    "authorId": "adcfe4db429550e7d1457b72d1457b72",
    "dynasty": "清",
    "content": [
      "五载经营志未平，溶江半壁老空城。",
      "曾无将相甘薪胆，但有门庭起斗争。",
      "千古人伦存主仆，一时吾道见师生。",
      "吕蒙后死无多日，枉与人间骂姓名。"
    ]
  },
  {
    "id": "adcfe4db429550e7b96891ca67bb4c2c",
    "title": "瞿稼轩挽辞",
    "authorName": "陈瑚",
    "authorId": "adcfe4db429550e7d1457b72d1457b72",
    "dynasty": "清",
    "content": [
      "昆湖家世浚源长，耕石还余旧德堂。",
      "山水烟云环丙舍，琴书冰雪照匡床。",
      "僮亡散佚丹青尽，僧老留存翰墨香。",
      "令子文孙工继述，不烦眢井铁函藏。"
    ]
  },
  {
    "id": "adcfe4db429550e798215aa47ff231ca",
    "title": "春尽日病中自遣",
    "authorName": "陈瑚",
    "authorId": "adcfe4db429550e7d1457b72d1457b72",
    "dynasty": "清",
    "content": [
      "昏昏如醉复如疑，药裹书签强自支。",
      "但有暮愁微雨后，更无春梦落花时。",
      "学仙争得长源骨，驱鬼空吟子美诗。",
      "九十风光容易别，祇添双鬓白于丝。"
    ]
  },
  {
    "id": "adcfe4db429550e7e96f920e0386f0da",
    "title": "秋日献烟客先生",
    "authorName": "陈瑚",
    "authorId": "adcfe4db429550e7d1457b72d1457b72",
    "dynasty": "清",
    "content": [
      "花护书巢草覆庭，墙东人坐一帘青。",
      "鱼笺砚落新裁句，虎观家传旧赐经。",
      "十赍定承天上诰，四休初记谷中亭。",
      "只今便是高阳里，更有何门聚德星。"
    ]
  },
  {
    "id": "adcfe4db429550e73c328fef9bba16f1",
    "title": "家亮工两尊人先后即世皆以三月十九日有诗追痛辞旨哀恻次韵赠之",
    "authorName": "陈瑚",
    "authorId": "adcfe4db429550e7d1457b72d1457b72",
    "dynasty": "清",
    "content": [
      "三丧一恨并兹辰，野哭年年系五伦。",
      "雪虐风饕天有夜，鸟啼花落地无春。",
      "每逢家祭先思国，欲报君恩敢负亲。",
      "闻道曼卿营马鬣，范家高义未应沦。"
    ]
  },
  {
    "id": "adcfe4db429550e73127167c9556108c",
    "title": "自悼",
    "authorName": "陈瑚",
    "authorId": "adcfe4db429550e7d1457b72d1457b72",
    "dynasty": "清",
    "content": [
      "委心任运梦魂安，所欠无过未盖棺。",
      "方丈书巢盘马磨，半生家产钓鱼竿。",
      "妻孥累重支吾拙，朋好愆多补救难。",
      "回首中朝全盛日，茫茫已作上皇看。"
    ]
  },
  {
    "id": "adcfe4db429550e73127167c17af119f",
    "title": "自悼",
    "authorName": "陈瑚",
    "authorId": "adcfe4db429550e7d1457b72d1457b72",
    "dynasty": "清",
    "content": [
      "粘天浊浪障天尘，不死嫌迟二十春。",
      "交到白头能有几，看将青眼属何人。",
      "和凝多事文章版，张俭无家患难身。",
      "羡杀凫鹥闲泛泛，碧波清浅日相亲。"
    ]
  },
  {
    "id": "adcfe4db429550e766b9ebe189c87f3b",
    "title": "哭社兄痴仙",
    "authorName": "陈瑚",
    "authorId": "adcfe4db429550e7d1457b72d1457b72",
    "dynasty": "清",
    "content": [
      "相见无期大可哀，何时化鹤复归来。",
      "骨销地下心难死，诗播人间恨未灰。",
      "饭颗杜陵惭俗客，风流李白是仙才。",
      "怜君香草离骚意，检点遗编读几回。"
    ]
  },
  {
    "id": "adcfe4db429550e7feb0ec3b23e373ef",
    "title": "林痴仙上舍柬招诸吟朋宴集于谢颂臣先生生圹时重九后二日也惜余途远不及与会作此寄赠",
    "authorName": "陈瑚",
    "authorId": "adcfe4db429550e7d1457b72d1457b72",
    "dynasty": "清",
    "content": [
      "寿坟高筑乱峰中，朋侣生时祭谢公。",
      "四座宴倾千日酒，重阳帽落九秋风。",
      "玉山醉倒扶红粉，檀板魂销笑老翁。",
      "来岁登高修旧例，不妨胜会与君同。"
    ]
  },
  {
    "id": "adcfe4db429550e79a29954e990fb0bc",
    "title": "谨和澈心君原韵赠伯毅兄",
    "authorName": "陈瑚",
    "authorId": "adcfe4db429550e7d1457b72d1457b72",
    "dynasty": "清",
    "content": [
      "何年鞭石驾长虹，联络环球一轨同。",
      "九载未平神禹域，四邻久慑大王风。",
      "亡唇寒齿宁无畏，握手披肝或有功。",
      "看子江湖期志士，挥戈共挽日回东。"
    ]
  },
  {
    "id": "adcfe4db429550e7193627bd8eb9cb48",
    "title": "丙辰1916春初豁轩将往台中诗以送之",
    "authorName": "陈瑚",
    "authorId": "adcfe4db429550e7d1457b72d1457b72",
    "dynasty": "清",
    "content": [
      "潇潇细雨作春寒，愿汝衣裘上客鞍。",
      "此去再偿文字债，归来仍饱腐儒餐。",
      "久淹旅邸慈亲老，小隐家山梦寐安。",
      "早识鲈莼乡味好，不应岁岁戴南冠。"
    ]
  },
  {
    "id": "adcfe4db429550e745c60cbce655a5f5",
    "title": "步幼春岁暮杂感原韵",
    "authorName": "陈瑚",
    "authorId": "adcfe4db429550e7d1457b72d1457b72",
    "dynasty": "清",
    "content": [
      "出身何地见奇才，廊庙今应逊草莱。",
      "乌鹊依栖无大树，凤凰飞去有空台。",
      "病愁伴我艰辞绝，消息惊人怕递来。",
      "柳下首阳惟自择，此中工拙莫疑猜。"
    ]
  },
  {
    "id": "adcfe4db429550e745c60cbc96d90c97",
    "title": "步幼春岁暮杂感原韵",
    "authorName": "陈瑚",
    "authorId": "adcfe4db429550e7d1457b72d1457b72",
    "dynasty": "清",
    "content": [
      "欃枪仰见斗牛横，时事喃喃告父兄。",
      "鼠迹零星天子殿，马蹄蹂躏帝王京。",
      "且谈巢父成高士，漫说仪秦取上卿。",
      "数亩薄田生计足，半收秫粟半收粳。"
    ]
  },
  {
    "id": "adcfe4db429550e7df49fc5650df4665",
    "title": "宿痴仙山庄赋赠",
    "authorName": "陈瑚",
    "authorId": "adcfe4db429550e7d1457b72d1457b72",
    "dynasty": "清",
    "content": [
      "遁迹山林愿久违，幽居来访竟忘归。",
      "桑麻乐事身堪老，铅椠谋生计已非。",
      "酿秫家藏千日酒，登山人采首阳薇。",
      "知君蕉鹿忘机早，便欲从今卧翠微。"
    ]
  },
  {
    "id": "adcfe4db429550e78a0ef43845c77eef",
    "title": "托名抚松处士以五古一则赠栎社诸君蒙痴仙见和且屡问姓名戏作一绝句答之",
    "authorName": "陈瑚",
    "authorId": "adcfe4db429550e7d1457b72d1457b72",
    "dynasty": "清",
    "content": [
      "乌鹊南飞借一枝，鸱夷姓字少人知。",
      "尤怜化鹤归华表，忍说前身竟是谁。"
    ]
  },
  {
    "id": "adcfe4db429550e705c3e7485896f83c",
    "title": "往嘉义途中即事",
    "authorName": "陈瑚",
    "authorId": "adcfe4db429550e7d1457b72d1457b72",
    "dynasty": "清",
    "content": [
      "一辆轻车载美人，似曾相识半含颦。",
      "度溪十里潺湲水，流出桃花减却春。"
    ]
  },
  {
    "id": "adcfe4db429550e7c6ccc62eef821885",
    "title": "题故社兄厚庵小照",
    "authorName": "陈瑚",
    "authorId": "adcfe4db429550e7d1457b72d1457b72",
    "dynasty": "清",
    "content": [
      "见影虽如对面欢，故交回首泪频弹。",
      "千秋遗稿刊传日，镜里凭他识吕端。"
    ]
  },
  {
    "id": "adcfe4db429550e7c6ccc62e52a81361",
    "title": "题故社兄厚庵小照",
    "authorName": "陈瑚",
    "authorId": "adcfe4db429550e7d1457b72d1457b72",
    "dynasty": "清",
    "content": [
      "披图面目肖当年，文酒交游杳似烟。",
      "知汝山庄读书处，吟魂犹绕菊花边。"
    ]
  },
  {
    "id": "adcfe4db429550e7d00d0ddeebf7d076",
    "title": "村居即事",
    "authorName": "陈瑚",
    "authorId": "adcfe4db429550e7d1457b72d1457b72",
    "dynasty": "清",
    "content": [
      "流水平桥雨乍晴，家家妇女饷秋耕。",
      "斜阳小立看秧马，便欲烟蓑老此生。"
    ]
  },
  {
    "id": "adcfe4db429550e7d00d0dde29cd31e7",
    "title": "村居即事",
    "authorName": "陈瑚",
    "authorId": "adcfe4db429550e7d1457b72d1457b72",
    "dynasty": "清",
    "content": [
      "花明柳暗自成村，怕听催租叩户喧。",
      "安得此中无历日，一溪流水隔桃源。"
    ]
  },
  {
    "id": "adcfe4db429550e790ad5251b68f0c49",
    "title": "夏日田家杂兴",
    "authorName": "陈瑚",
    "authorId": "adcfe4db429550e7d1457b72d1457b72",
    "dynasty": "清",
    "content": [
      "引蔓匏瓜已上棚，向阳葵槿正繁英。",
      "南窗一觉羲皇梦，卧听西畴打稻声。"
    ]
  },
  {
    "id": "adcfe4db429550e71a17724e08c72c52",
    "title": "秦始皇",
    "authorName": "陈瑚",
    "authorId": "adcfe4db429550e7d1457b72d1457b72",
    "dynasty": "清",
    "content": [
      "失鹿中原大有因，独夫尽法已无民。",
      "男儿生便为刘项，莫想桃源去避秦。"
    ]
  },
  {
    "id": "adcfe4db429550e73deaf6f4e2b52c46",
    "title": "击鼓催花",
    "authorName": "陈瑚",
    "authorId": "adcfe4db429550e7d1457b72d1457b72",
    "dynasty": "清",
    "content": [
      "声声催发上林枝，春日唐宫秘戏奇。",
      "羯鼓未终鼙鼓动，海棠忽到落花时。"
    ]
  },
  {
    "id": "adcfe4db429550e7023cc532542a5249",
    "title": "读易示茸城隐者",
    "authorName": "陈瑚",
    "authorId": "adcfe4db429550e7d1457b72d1457b72",
    "dynasty": "清",
    "content": [
      "我生丁百罹，厄运在阳九。",
      "天地胡不仁，万物如刍狗。",
      "遣兴数行诗，陶情一杯酒。",
      "上有白头翁，此身肯许友。",
      "需泥倘致戎，徒为丈夫丑。",
      "三复括囊辞，庶几静无咎。"
    ]
  },
  {
    "id": "adcfe4db429550e7cf9d5f26f88b8ed6",
    "title": "破山璎珞树歌",
    "authorName": "陈瑚",
    "authorId": "adcfe4db429550e7d1457b72d1457b72",
    "dynasty": "清",
    "content": [
      "破山之麓兴福寺，庭有双珠树。状为缨络抱佳趣，上有虬干干青云，下有垂条苍苍拂行路。",
      "传闻植自齐梁间，龙山北涧诗未删。名贤新声更间起，野人对此怡心颜。",
      "兹树笃生有妙理，左兮开花右结子。山鸟不敢巢其巅，猿猱鼷鼠不敢穴其里。",
      "岂曰硕果宜留存，天地亦若为尔培灵根。或欲斩其根，披其枝，当风杂叠摧烧之。",
      "树若有灵听我前致词，泰山山头千尺松，只今已受秦皇封。",
      "斧斤柯石遍海内，尔树安得仍以不材终。君不见七星坛前七株桧，昭明手泽今何在。",
      "又不见三峰数仞丹桂花，可怜劖削无萌芽。万物成毁固有数，生无挂碍死无怖。",
      "尔住四高僧前千百年，闻吾此言当恍然。"
    ]
  },
  {
    "id": "adcfe4db429550e7d968ca1cb31fe66c",
    "title": "悲洪都",
    "authorName": "陈瑚",
    "authorId": "adcfe4db429550e7d1457b72d1457b72",
    "dynasty": "清",
    "content": [
      "击鼓莫击少卿鼓，拭剑莫用南昌土。蛇不成龙虎变鼠，猰貐大笑天公苦。",
      "马腾腾，旗翻翻。营后户，失前门。矢折镞，车败辕。南昌城头髑髅哭，鸺鹠夜夜啼人屋，乌鸢公然食人肉。"
    ]
  },
  {
    "id": "adcfe4db429550e75046a63770a706d8",
    "title": "昌国卫",
    "authorName": "陈瑚",
    "authorId": "adcfe4db429550e7d1457b72d1457b72",
    "dynasty": "清",
    "content": [
      "昌国卫，今日屯兵昔置吏。落伽山，昔时佛国今虎关。",
      "虎关崩摧无人守，银台金阙夫何有。木石劳劳精卫心，一朝风雨三光沈。",
      "三光沈，六龙去，龙子龙孙在何处，夜潮排荡鲛人泪。"
    ]
  },
  {
    "id": "adcfe4db429550e73a0f8a15b7517949",
    "title": "春家皇士斋遇顾茂伦吴赤溟沈云樵徐松之施又玉瞻拜先帝王遗像已而皇士出袁介人送家孝则诗暨茂伦又玉和作漫赋一章纪事并示介人孝则",
    "authorName": "陈瑚",
    "authorId": "adcfe4db429550e7d1457b72d1457b72",
    "dynasty": "清",
    "content": [
      "葑门桥头春水曲，葑门道上晴烟绿。兄弟相思岁月深，一朝相遇惊相瞩。",
      "斗酒金尊话正长，疏帘日影移清光。插架图书照毫发，卬须吾友来登堂。",
      "登堂倾盖吐肝膈，迹寄缁尘心白石。茶灶书床夜雨舟，莼羹鲈鲙秋风客。",
      "吾侪不必恨长贫，投老天涯学避秦。谶兆食人当甲子，运逢薄命降庚寅。",
      "世情翻覆如苍狗，得丧穷通无不有。天宝余生我尚存，永嘉流祸君知否。",
      "谁将朋党误朝廷，谁为身家欺我后。谁使干戈满地生，北都煨烬南都走。",
      "龙起空闻三百年，土崩瓦解言之丑。呜呼志士多苦辛，丹青一卷传真人。",
      "真人飒飒悲风壮，前列王侯后将相。隆准重瞳气像殊，豹头燕颔精灵王。",
      "采石矶头夺槊容，鄱阳湖畔张弓状。拜舞瞻依喜不胜，泪痕早湿青衫上。",
      "西田日暮各归家，神出新诗尺幅斜。自是河梁离别曲，珠为咳唾笔为花。",
      "九峰峨峨三泖急，不歌乘车歌戴笠。调高和者较偏多，堪嗣《玉山草堂集》。",
      "何时载枉峭帆轻，同岸纱帩望月明。石鼎联成弥道士，江关吟遍谢宣城。"
    ]
  },
  {
    "id": "adcfe4db429550e76d75882b07985eb2",
    "title": "久别离",
    "authorName": "陈瑚",
    "authorId": "adcfe4db429550e7d1457b72d1457b72",
    "dynasty": "清",
    "content": [
      "久别离，别离不见成伤悲。雒溪采葛女，远寄日南絺。",
      "缭绕千百尺，一尺一相思。精诚感天天不违，韩凭之妻化为连理枝。",
      "其上有鸟啼雄雌。人亦有言，山高水深。山亦不高，水亦不深。",
      "自古至今，高深者心。天地有穷时，此心无终极。一年复一年，一日复一日。",
      "一日复一日，花落又花开。川流何时回，人去何时来。",
      "狐之无知，尚死首丘。龙之矫矫，终复其仇。舜巡苍梧，崩于何所？",
      "二女有泪，滴成湘浦。不见所思，如此其苦。所思不见，不如不思。",
      "今日白发，昨日青丝。中心之灰谁知之。"
    ]
  },
  {
    "id": "adcfe4db429550e791a6029ab237b3da",
    "title": "对酒用李白韵",
    "authorName": "陈瑚",
    "authorId": "adcfe4db429550e7d1457b72d1457b72",
    "dynasty": "清",
    "content": [
      "搏虎张空拳，挟山超大海。",
      "固云一世雄，意气宁长在。",
      "岂无好江山，披图现光彩。",
      "我欲吊遗墟，古今几变改。",
      "何以洗我愁，斗酒藏相待。",
      "一日不衔杯，典衣沽酒来。",
      "我醉客归休，陶然万虑开。",
      "欲解尘世网，惟有倾樽罍。",
      "天地如一朝，安知岁月催。",
      "汉武慕神仙，空筑柏梁台。",
      "神仙不可期，骨朽成尘埃。",
      "愿言营糟丘，吾其将老哉。"
    ]
  },
  {
    "id": "adcfe4db429550e7413da0317e75723b",
    "title": "托名抚松处士赠栎社诸君子",
    "authorName": "陈瑚",
    "authorId": "adcfe4db429550e7d1457b72d1457b72",
    "dynasty": "清",
    "content": [
      "桃李不耐久，逢春发其华。",
      "冉冉去春光，飞雪落残霞。",
      "莫怨春无情，汝自开还落。",
      "莫怨风狂吹，汝自浮且薄。",
      "太华有长松，郁郁干青霄。",
      "羡汝不改心，岁寒尚未凋。",
      "愿君学长松，慎勿学桃李。",
      "用此古人言，遍告诸君子。"
    ]
  },
  {
    "id": "adcfe4db429550e7ef489291a20034bb",
    "title": "弃妇词",
    "authorName": "陈瑚",
    "authorId": "adcfe4db429550e7d1457b72d1457b72",
    "dynasty": "清",
    "content": [
      "坠地为妇女，百般多苦辛。",
      "早知难白首，不如勿嫁人。",
      "翻我嫁时箧，泪下沾衣巾。",
      "此行异归宁，何颜见双亲。",
      "堂上有翁姑，平时尽孝养。",
      "焉知后来人，承欢如既往。",
      "膝下有儿女，鞠育已渐长。",
      "焉知继母心，果能关痛痒。",
      "墙茨不可扫，长舌易招尤。",
      "妾心每兢兢，幽贞妇职修。",
      "缝纫敢离手，钗钿不插头。",
      "持家尚勤俭，内顾君无忧。",
      "不种后园葵，不贪邻舍枣。",
      "望君折桂枝，神前默祈祷。",
      "有时君出门，使妾心如捣。",
      "鲤信问平安，秋衣寄远道。",
      "夫婿非伯鸾，贱妾非孟光。",
      "自谓永无违，恩爱当不妨。",
      "古人亦有言，糟糠不下堂。",
      "以此良自恃，富贵岂相忘。",
      "孰知共忧患，不可同安乐。",
      "人事月盈亏，世情花开落。",
      "雨散并云飞，孤身何所托。",
      "海誓与山盟，即今等谐谑。",
      "故人忍轻弃，只为恋新欢。",
      "拔此眼中钉，再种并头兰。",
      "私为新欢祝，双栖永不单。",
      "滚滚爱河水，无复起波澜。",
      "自嗟薄命人，日久弃膏泽。",
      "镜奁遗新欢，愿汝拂尘积。",
      "自知貌丑人，荆布已足适。",
      "绮罗遗新欢，愿汝裁宽窄。",
      "挂帆从此逝，逢君更何年。",
      "妾心古井水，终不受人怜。",
      "情天何用补，恨海不须填。",
      "截发爇心香，皈依大士前。"
    ]
  },
  {
    "id": "adcfe4db429550e7f7fcb38649b86759",
    "title": "老马叹",
    "authorName": "陈瑚",
    "authorId": "adcfe4db429550e7d1457b72d1457b72",
    "dynasty": "清",
    "content": [
      "百战归来辞玉勒，恋栈似闻长叹息。",
      "秋风一夜梦关山，身欲奋飞无羽翼。",
      "当时神骏主人怜，破胡灭虏著先鞭。",
      "将军今入凌烟画，回首驰驱已十年。",
      "自信死生犹可托，迎新弃旧人情薄。",
      "千金市骨果何人，终当饿死填沟壑。",
      "捷足争夸后进材，英雄末路剧堪哀。",
      "识途足备沙场用，其奈世无管子才。",
      "老马伏枥志千里，烈士暮年心未已。",
      "君未知马焉知人，风尘豪杰终老矣。"
    ]
  },
  {
    "id": "adcfe4db429550e7475a0893d27a5a11",
    "title": "挽槐庭簉室仙逝",
    "authorName": "陈瑚",
    "authorId": "adcfe4db429550e7d1457b72d1457b72",
    "dynasty": "清",
    "content": [
      "小宋风流亦足多，八年华烛伴娇娥。",
      "红尘谪满瑶池去，碧海青天唤奈何。",
      "玉镜台前小照陈，凭君重见李夫人。",
      "月痕花影分明在，不用丹青为写真。",
      "美人无寿古今怜，谁乞娲皇补恨天。",
      "毕竟文箫休怨别，彩鸾原是蕊珠仙。",
      "悼亡词谱断肠声，密誓凭肩忆旧情。",
      "寄语韦郎珍重好，玉箫缘分望来生。"
    ]
  },
  {
    "id": "adcfe4db429550e7853f05d8515940e1",
    "title": "追怀刘壮肃公",
    "authorName": "陈瑚",
    "authorId": "adcfe4db429550e7d1457b72d1457b72",
    "dynasty": "清",
    "content": [
      "忆昔甲申岁，法夷寇南瀛。",
      "公自平发逆，久叹髀肉生。",
      "英雄乘时势，系越更请缨。",
      "四郊刁斗急，虎帐夜不惊。",
      "胜败乃常事，深谋功竟成。",
      "遂令彼金人，畏惧岳家兵。",
      "莫云修武备，海岛便升平。",
      "百年开草昧，政教未风行。",
      "凶番赖以抚，田赋赖以清。",
      "汽车行陆舟，电火不夜城。",
      "顽民忽梗化，揭竿辍芸耕。",
      "即为尧舜民，宁免租税征。",
      "处士亦横议，时作不平鸣。",
      "用夷以变夏，毋乃妄讥评。",
      "斯人已不见，治绩犹分明。",
      "创始畀后人，文献有馀荣。",
      "斜日登大墩，古城址已倾。",
      "岿然北门楼，寄我古今情。"
    ]
  },
  {
    "id": "adcfe4db429550e742d1140ed74724f0",
    "title": "步梁任公赠栎社原韵",
    "authorName": "陈瑚",
    "authorId": "adcfe4db429550e7d1457b72d1457b72",
    "dynasty": "清",
    "content": [
      "久消战血不闻腥，野火烧馀草又青。",
      "如此河山行乐好，可堪携酒上新亭。",
      "新法重修安石传，从军爱读放翁诗。",
      "侯封万户无斯乐，正是荆州识面时。",
      "万牛有日驮梁栋，未便名山老大材。",
      "一木可能支大厦，为君安慰为君哀。",
      "李陵台下逢苏武，不是悠悠行路人。",
      "可惜东西等劳燕，尊颜能得几回亲。"
    ]
  },
  {
    "id": "adcfe4db429550e790ad5251d70d1e33",
    "title": "夏日田家杂兴",
    "authorName": "陈瑚",
    "authorId": "adcfe4db429550e7d1457b72d1457b72",
    "dynasty": "清",
    "content": [
      "刈尽黄云夏日长，村庄晒粟妇人忙。",
      "剧怜汗透罗衣湿，未敢偷闲纳晚凉。",
      "闲来缓步到池塘，风送荷花扑鼻香。",
      "村女不知花更好，为贪莲子摘莲房。",
      "公馀贪对好溪山，一局棋枰客未还。",
      "门外绿阴凉似水，松根牛卧牧童闲。",
      "户税徵馀又水租，拔钉钱出几时无。",
      "迩来识得农家苦，欲绘豳风稼穑图。"
    ]
  },
  {
    "id": "adcfe4db42a4aa85f18052409c7d1a43",
    "title": "送戴兰江观察赴任南河",
    "authorName": "熊莪",
    "authorId": "adcfe4db42a4aa85d1457b72d1457b72",
    "dynasty": "清",
    "content": [
      "绣衣持节赋将离，几载秋曹得所师。",
      "治狱争夸于定国，浚渠还借郑当时。",
      "栽培南国棠千树，惆怅西风酒一卮。",
      "瓠子安澜频奏续，好凭双鲤寄相思。"
    ]
  },
  {
    "id": "adcfe4db42aa42955fa03de5d60f47e1",
    "title": "有感",
    "authorName": "刘汝藻",
    "authorId": "adcfe4db42aa4295d1457b72d1457b72",
    "dynasty": "清",
    "content": [
      "身世茫茫万事非，歌残黄鹄泪频挥。",
      "休题旧恨添眉皱，莫放新愁减带围。",
      "荒院小猧迎客吠，空仓饥雀避人飞。",
      "韶光瞥眼春如梦，怕检箱中金缕衣。"
    ]
  },
  {
    "id": "adcfe4db42aa429531e3760af513079a",
    "title": "思亲一首寄呈大姊",
    "authorName": "刘汝藻",
    "authorId": "adcfe4db42aa4295d1457b72d1457b72",
    "dynasty": "清",
    "content": [
      "秋雨兼旬久，水溢芙蓉塘。芙蓉波淼淼，别绪与之长。",
      "昨梦游九峰，严亲劝加觞。慈帏欣促坐，笑语殊未央。",
      "醒来一叹息，落月满屋梁。忆昔别亲时，牵衣断人肠。",
      "提挈荷亲恩，镂骨深未忘。凉秋届九月，节序记白藏。",
      "空庭木叶脱，微风发清商。霜威搜北窗，露气侵西廊。",
      "亲年已垂耄，晓寒袭帷裳。远别心耿耿，含悲泪浪浪。",
      "伯兄登龙门，仲兄贡玉堂。膝下更无人，谁为感冰鲂。",
      "幸赖吾姊贤，差能奉壶浆。云间足珍味，鲜肥产江乡。",
      "泖湖风浪阔，鲈鱼巨口张。更兼华亭舍，莼菜绿含芳。",
      "甘脆粗足供，所愿亦已偿。我今隔梁溪，《陟岵》心所伤。",
      "愿亲赐尺书，河鲤遥相将。潮落薛淀湖，烟波浩茫茫。"
    ]
  },
  {
    "id": "adcfe4db42aa4295c93fda72f34acfdc",
    "title": "采莲词偕伯嫂分韵同作",
    "authorName": "刘汝藻",
    "authorId": "adcfe4db42aa4295d1457b72d1457b72",
    "dynasty": "清",
    "content": [
      "吴姬采莲漾银塘，打桨惊起双鸳鸯。",
      "鸳鸯飞散入远沚，千柄红莲绿云里。",
      "绿云覆渚菡萏秋，花开出水过人头。",
      "过人头，入花去，棹讴一曲不知处。",
      "折得莲花笑语归，香风一剪吹罗衣。"
    ]
  },
  {
    "id": "adcfe4db42ad2329495c38c0f8367453",
    "title": "秋夜和王似鹤考功",
    "authorName": "孙廷铨",
    "authorId": "adcfe4db42ad2329d1457b72d1457b72",
    "dynasty": "清",
    "content": [
      "清宵哀角静严更，睥睨高悬列宿明。",
      "几日风烟归梦阔，一城砧杵客心惊。",
      "黄金难信刘中垒，白眼堪嗤阮步兵。",
      "怅望紫宸朝散后，晚钟时度枕函声。"
    ]
  },
  {
    "id": "adcfe4db42ad23294b4ed853a0dde23f",
    "title": "还山吟",
    "authorName": "孙廷铨",
    "authorId": "adcfe4db42ad2329d1457b72d1457b72",
    "dynasty": "清",
    "content": [
      "守道在无为，吾自厌吾拙。解佩及兹晨，还山听鸟鴂。",
      "世态逐婵媛，进止心欲折。欣此素商集，缅想缁尘歇。",
      "逝将寻旧侣，茅屋阴崖结。暝色下巉岩，苍然立积铁。",
      "林深倦鸟集，谷静涓泉咽。夜凉四山空，云卧逼天阙，扪萝想幽人，弄箫迟山月。"
    ]
  },
  {
    "id": "adcfe4db42ad23294b4ed853d7b956e7",
    "title": "还山吟",
    "authorName": "孙廷铨",
    "authorId": "adcfe4db42ad2329d1457b72d1457b72",
    "dynasty": "清",
    "content": [
      "真气荡喧浊，仆仆为形役。",
      "一器而众操，安得不速敝。",
      "古有避俗翁，神释私其智。",
      "感此偃空山，息机良匪易。",
      "朝饭林下曙，夕宿岩中閟。",
      "暑气清林峦，洒然出新意。",
      "侧思声利途，惴惴魂犹悸。",
      "且逐采芝游，野服安薜荔。"
    ]
  },
  {
    "id": "adcfe4db42b0ee24c0b8bbfea05cf441",
    "title": "大风雨夜作",
    "authorName": "王拯",
    "authorId": "adcfe4db42b0ee24f0bbac6fba9a56ce",
    "dynasty": "清",
    "content": [
      "天意竟谁测，客愁殊未明。",
      "云雷生暗壁，风雨逼残更。",
      "中泽况闻雁，南州方苦兵。",
      "吾生那足道，倚枕若为情。"
    ]
  },
  {
    "id": "adcfe4db42b0ee24d1c58ae7866020fe",
    "title": "舟中咏雁",
    "authorName": "王拯",
    "authorId": "adcfe4db42b0ee24f0bbac6fba9a56ce",
    "dynasty": "清",
    "content": [
      "到处逢新雁，扁舟又楚乡。",
      "春风上杨柳，落日满湖湘。",
      "岁月禁离别，关河极渺茫。",
      "持书愿相寄，江路岁回肠。"
    ]
  },
  {
    "id": "adcfe4db42b0ee2421f58b176df27e42",
    "title": "舟中忆海秋作",
    "authorName": "王拯",
    "authorId": "adcfe4db42b0ee24f0bbac6fba9a56ce",
    "dynasty": "清",
    "content": [
      "茝兰哀怨接湘累，几日浮邱挹袂来。",
      "万古关门蹲虎豹，百篇藏箧走风雷。",
      "功名云薄生徒壮，恩怨山重死亦灰。",
      "一过西州愁痛腹，青山何处酹余杯。"
    ]
  },
  {
    "id": "adcfe4db42b0ee244a254ec4ae43cca6",
    "title": "雨后登祝融峰顶夜宿上峰寺",
    "authorName": "王拯",
    "authorId": "adcfe4db42b0ee24f0bbac6fba9a56ce",
    "dynasty": "清",
    "content": [
      "苍茫七十二芙蓉，绝顶天开第一峰。",
      "咫尺帝关通謦欬，万千云海荡心胸。",
      "殷雷夜走何山雨，积雪春留太古松。",
      "暂倚蒲团出人世，五更寒浸石楼钟。"
    ]
  },
  {
    "id": "adcfe4db42b0ee248acfc1816ea6abd6",
    "title": "抵都岁除",
    "authorName": "王拯",
    "authorId": "adcfe4db42b0ee24f0bbac6fba9a56ce",
    "dynasty": "清",
    "content": [
      "五年寒梦觅东华，一卧沧江岁月赊。",
      "人海再来疑隔世，客衣初浣似还家。",
      "清时事业期中隐，残律风光爱晚花。",
      "独有乡心畏南雁，峤山春信断芦笳。"
    ]
  },
  {
    "id": "adcfe4db42b0ee247fd4dc76887e7ff9",
    "title": "散直口号",
    "authorName": "王拯",
    "authorId": "adcfe4db42b0ee24f0bbac6fba9a56ce",
    "dynasty": "清",
    "content": [
      "刬地东风春已归，柳棉榆荚扑人飞。",
      "楼头翠隐山重叠，湖面青摇树四围。",
      "极目天涯愁莽荡，惊心池馆断芳菲。",
      "人生适意当前好，随分鸥凫要息机。"
    ]
  },
  {
    "id": "adcfe4db42b0ee24e7d1890cc08667a9",
    "title": "庚戌九月自吴返越嘉禾道中",
    "authorName": "王拯",
    "authorId": "adcfe4db42b0ee24f0bbac6fba9a56ce",
    "dynasty": "清",
    "content": [
      "澹日西风瘦不胜，几家修竹间桑塍。",
      "柳阴一棹轻于叶，玉额吴娃唤卖菱。"
    ]
  },
  {
    "id": "adcfe4db42b0ee24e7d1890cde95688b",
    "title": "庚戌九月自吴返越嘉禾道中",
    "authorName": "王拯",
    "authorId": "adcfe4db42b0ee24f0bbac6fba9a56ce",
    "dynasty": "清",
    "content": [
      "犹有残蝉挂别枝，纺车声乱豆花篱。",
      "蘋乡又听新蛩语，寒女功裘待上机。"
    ]
  },
  {
    "id": "adcfe4db42b0ee24e7d1890c7508afad",
    "title": "庚戌九月自吴返越嘉禾道中",
    "authorName": "王拯",
    "authorId": "adcfe4db42b0ee24f0bbac6fba9a56ce",
    "dynasty": "清",
    "content": [
      "晚来停棹傍茶庵，镫火人家照碧潭。",
      "恰似吴娘好眉黛，语儿泾畔月初三。"
    ]
  },
  {
    "id": "adcfe4db42b0ee24e7c2cbbd278467e9",
    "title": "春光",
    "authorName": "王拯",
    "authorId": "adcfe4db42b0ee24f0bbac6fba9a56ce",
    "dynasty": "清",
    "content": [
      "春光九十过荼蘼，桃李阴阴又一时。",
      "天意未谙人事惜，东风开落任繁枝。"
    ]
  },
  {
    "id": "adcfe4db42b0ee24e7c2cbbde57e4292",
    "title": "春光",
    "authorName": "王拯",
    "authorId": "adcfe4db42b0ee24f0bbac6fba9a56ce",
    "dynasty": "清",
    "content": [
      "并闾撩乱衰翁思，大树飘零壮士怀。",
      "梦底疏钟起何处，夜深鸧语度空斋。"
    ]
  },
  {
    "id": "adcfe4db42b0ee241adf61826f0b220b",
    "title": "书愤",
    "authorName": "王拯",
    "authorId": "adcfe4db42b0ee24f0bbac6fba9a56ce",
    "dynasty": "清",
    "content": [
      "吾皇承金瓯，圣智神清明。百工思亮弼，四海观升平。",
      "如何峤西县，黄巾起微民。元年辛亥春，我从丞相行。",
      "六月朔四日，桂州入元旌。是日贼返走，中平还紫荆。",
      "震威千里外，追逐可成禽。况我有前覆，象州曾驻兵。",
      "何为金鸡战，偏师匿州城。大令敢辄挠，诸军乱旗枪。",
      "是时向与乌，威声犹埒勍。两军相先后，及贼青山坪。",
      "一战贼负嵎，恃险螳臂摚。双髻矗后户，宣墟厂前庭。",
      "十日猪崽夺，蝥弧夜先登。将军落天上，卷甲势岂停。",
      "悖哉都护谁，不鼓从而钲。花雷走群凶，风门奋空霆。",
      "宣墟贼为巢，四围踞溪塍。围师岂不周，向后乌前营。",
      "半月又蹉跎，孔村惜虚声。自兹乌向隙，贼逸由双鹏。",
      "乌南又三匝，北师气徒增。官村怒焚舟，一蹶愤且婴。",
      "贼得徜徉去，蒙州踏堑坑。南师逡巡及，涂詈闻蚩儜。",
      "桂林时已震，先出魁与莹。蠢兹弹丸邑，贼备原可乘。",
      "其如南北师，弃甲同执冰。从容贼沟垒，弥月经营成。",
      "王怒始赫然，帅旗肃亲征。师行百里驻，都荔息抢攘。",
      "十月日将晡，军门来渥赪。病余走伛偻，一旅请南荆。",
      "中枢夜集议，诘旦军为惊。果然孟明将，指挥藐鲵鳄。",
      "一战龙潭复，再接横岭清。飞腾十三捷，万众欢雷鸣。",
      "奈彼负固力，岂能徒搏胜。中军愤且前，见贼贼愈轻。",
      "况令南北师，转益水火争。群旅又募充，如蜩螗沸羹。",
      "待彼窜而击，斯言岂无徵。矧当积月雨，贼已空瓶罂。",
      "攻坚讵弗力，铤险殊未惩。二月始生魄，龙寮夜开扃。",
      "三伏计已虚，追击犹当能。古束尾而及，贼尸戮如京。",
      "前徒虽出险，荒缴失仓庱。我复两翼前，张刘若张罾。",
      "谁令雾雨中，山蹊鼓而升。兵家有死地，大覆蛮山陉。",
      "坐看釜中鱼，又成跋尾鲸。一朝殁四镇，残卒归伶俜。",
      "回忆夏洞泉，惨伤流血声。三日仅收合，恍然如醉醒。",
      "时危众说进，决策将谁凭。扶荔幸先著，孤城据危倾。",
      "吾师甫成列，贼至前绥迎。荔水一交戈，贼徒西北并。",
      "榕城谁备御，仓猝儿倒绷。咄哉将军宠，间道穷郊坰。",
      "崎岖龙西路，雨夜杂徒乘。免胄及国门，群呼闻角崩。",
      "须臾贼麇至，叫啸万目瞠。至今桂之人，援师疑神灵。",
      "守攻一月余，癸水流臊腥。亦有江郎师，水东来结堋。",
      "贼谋始大绌，宵遁复牵绳。城中卧王罴，久矣病莫兴。",
      "谁令追师弱，戏若驱群蝇。五月湘源哭，孤城惨零丁。",
      "小坚大之破，讵尔沟壑经。乃我万师及，城中火荧荧。",
      "蓑衣渡头船，蹙若亡穴鼮。东方天马空，鲛鳄又沧溟。",
      "此贼最狼狈，饥扬折翅鹰。潇江阻夏涨，有庳乃虚承。",
      "经岁说边防，楚山空崚嶒。粤师虽踵及，疲敝亦可矜。",
      "三月营道师，围攻如缺甍。秋来健隼翮，肉佽重骞腾。",
      "郴桂路千余，寸尺多锋硎。指挥傥如意，火炎畀螣螟。",
      "跋前而疐后，手足胡凌兢。八月围星沙，分军贼渠狞。",
      "妙高一峰踞，群咻聚蚋𧋁。能湘十万家，比屋明宵镫。",
      "谁知完玉壁，犹藉将也荣。岳麓对江出，客来话图经。",
      "围师又一阙，贼走众目瞠。自此势成逆，高原逸奔𪋔。",
      "可怜师楚粤，千万费水衡。两月忆城中，日夕雷霆轰。",
      "归来性命得，忍复思凶凌。江汉几波涛，霍庐悉荆榛。",
      "长江千里翻，石城百雉倾。吴头楚尾地，三载废犁耕。",
      "渡河万貙豹，间关乃邢洺。妖氛数翕曶，鬼发尽鬅鬙。",
      "祸难斯云极，青天谁可擎。去年秋风利，戈船闻结矰。",
      "巴丘始微蹶，吨鄂旋峥嵘。直下收蕲黄，居然高屋瓴。",
      "莽苍列城复，飞扬残箨零。快哉师墨绖，此举何觥觥。",
      "湓浦及春早，江波暂洄渟。况当沪渎还，黔池亦波澄。",
      "急羽海中到，威声传楚庭。河北又叠捷，连镳剪枭翎。",
      "林李两贼颅，西街正天刑。擒渠扫其穴，功孰秺侯京。",
      "又彼夹江壁，戈矛戛砅砰。余皇鼓鼙振，坐拔三山青。",
      "北路既荡平。南师跃儜伧。瓜扬兴版闸，徽黟整垣闳。",
      "忆从军事来，喜气兹芽萌。人家买香醪，田老蓄肥牲。",
      "朝廷悬上赏，五色备紞纮。乐部习歌曲，八音谱韶韺。",
      "南风忽不竞，一蹶溢瓶甑。建业天下雄，师中谁实丁。",
      "我知眼中白，翘彼粪上英。未见赵括败，几能马谡争。",
      "连城走奔电，万众愁飞萤。坐使江州甲，孤拳徒努晴。",
      "横空长妖焰，瓦缶复砰訇。楼橹既不前，豺狼计环生。",
      "东窥黄石壁，南泛鄱湖蓱。可怜全功失，徘徊星渚舲。",
      "巍巍楚材雄，数月翔湖汀。古来重枢机，一失百殆形。",
      "彼狡计漫出，烬余得炎蒸。鸱张又楚粤，蠕蠢及鄘鄫。",
      "烈士拟上章，孱功当击抨。道途切齿言，害身宜决瘿。",
      "幸叨圣人鉴，褫夺快群憎。颇闻临淮师，壁垒气若烝。",
      "鼓行下襄河，眼空蔑狸狌。芜关又连胜，两载虎穴凭。",
      "湖内重结束，横戈酹宫亭。乾坤大斡旋，拭目数豪英。",
      "余子下自郐，因人本硁硁。鲰生更无聊，𡸅匣惭青萍。",
      "傥其燕然勒，犹得横吹赓。何时奋突管，洒墨十丈珉。",
      "论功罪亦诛，若能逃刺鲸。"
    ]
  },
  {
    "id": "adcfe4db42b0ee2457e9fd993b72d6a4",
    "title": "寒夜自题秋中所为滦阳日乘卷后计一载来两扈滦直触𢱧万端简为百韵自知凌乱复沓所不免也",
    "authorName": "王拯",
    "authorId": "adcfe4db42b0ee24f0bbac6fba9a56ce",
    "dynasty": "清",
    "content": [
      "玄云塞辽穹，庭宇黯如漆。空斋客竟去，独寐陷忧怛。",
      "揽衣起旁皇，家国感颠踤。关山数行迈，纪乘在书帙。",
      "夜梦屡模糊，神伤去年日。蹇赢方策惫，轮鞅苦奔轶。",
      "层冰郁嵯峨，大野莽飂颲。滑雪泥际，重关懔蹉踬。",
      "牵车渡狼河，𠗌冼流澌沷。浩浩古塞垣，乾坤一憀栗。",
      "麻鞋卑吾分，不得见琫鞸。席毡就陋庳，日夕把弗聿。",
      "烟火爆湿薪，阴煤暗圭筚。饥餐杂薯蓣，腥酪复搀戛。",
      "回思丹棱直，宫树蔼如栉。秋风起塘淀，山水忽颜别。",
      "十年议和戎，战守误群帅。前徒又溃兵，扪足偾辕劣。",
      "小臣刚补被，腰脚困衰疾。朝闻狩河阳，一疏空行佾。",
      "雷风徒龙湫，鱼鳖尽淰潏。日午投国门，天衢涨尘殁。",
      "葱灵妇人车，悬罄大夫室。巢覆孰卵完，眼中尽鹠鷅。",
      "归来惨谋妇，作计信吾匹。分当即沟渎，誓不从窭隙。",
      "星火倏当门，官徒日敦切。国中留守在，钟虡俨犹列。",
      "缮甲幸可完，婴陴讵非烈。吾谋适不遂，事往忆如瞥。",
      "哀哉延秋门，日落乌尾毕。仙庄谁走马，魋髻夜吹觱。",
      "徒御失烟尘，窜身从草茀。笼东纷介甲，蹂地乱肤发。",
      "西山迷鬼魆。断绝沟水头，琅玱青瑚玦。斯时躯命贱，拌与世途决。",
      "揖盗孰启门，输金遂成谒。会朝天日闇，梦梦自出入。",
      "岂期佩交韔，重睹天王跸。艰难吾生微，屡作逃缝虱。",
      "光景偪暮除，旋车又番易。宣南值饯岁，情话有甥妷。",
      "乡信久浮湛，归心重回折。可怜鸡肋味，犹恋乌台帓。",
      "心知百事灰，只欲空名揠。詹卜屡未谐，文书重填诎。",
      "家人修雨具，车子求轮铁。蕴隆火伞张，再觅滦桥辙。",
      "日车疑倒翻，汗血殷辕卒。天河微云淡，与客县斋发。",
      "关门祖饯劳，万马秋风倔。王程日百里，旅宿愁𧉬蠍。",
      "一雨度石梁，双趼履重结。前山蹲虎豹，后岭卧貙猰。",
      "车徒频舍乘，风水屡昏局。百盘天梯尽，地底解鞍歇。",
      "峥嵘昔冰凌，魂梦忽飞越。烧空气如丝，旅夜又疏泄。",
      "十日酒仙祠，重来气呜咽。砅訇天柱崩，泪雨锤峰驲。",
      "笙鹤缑山迎，明蟾照仙阙。横空甲马驰，窗烛夜方灭。",
      "从来遗万乘，谁见龙髯捋。渥洼水飞腾，神骏奋蹴蹶。",
      "松风归鹤怨，华表空门揭。哀哉帝子灵，邈矣仙人筏。",
      "凄凄原上天，磊磊山头岊。疆帅壁东南，艰危见材节。",
      "攀迎孰慨慷，誓愿见风骨。由来天视听，在民孰敢夺。",
      "吾先使犬鹿，为用讵云悖。簪珥我何人，天人恨辽绝。",
      "萧条重旅病，性命如网罼。经月废栉沐，飞蓬俨囚桎。",
      "云中行雁来，书帛自天末。秋深玉门道，归信喜仓猝。",
      "请急朝闻诺，治任暮旋发。谁能一朝待，只欲晨风鴥。",
      "中途转凄怕，噩梦数心愒。道旁朝飞雉，向我臆为说。",
      "并日趋王城，悢悢百撞挃。入门日气瘦，病妇待我诀。",
      "感君息犹存，见我语不出。百年嗟黔娄，殃厉几时绝。",
      "吾生行已矣，送子万缘毕。痛定还思痛，悲来欲谁述。",
      "嗣皇伏工兜，慈圣在官闼。元公方吐哺，抽擢到樗质。",
      "栖栖复栖栖，流涕偶迁秩。素心三两人，衡宇幸连蕝。",
      "日夕每过从，忧余独乌壹。今宵朔气厉，穷巷自煨柮。",
      "孤檠照绝编，开视肺肝热。持将就炉火，呵笔撮昏黦。",
      "墙头鸺鹠声，窸窣夜疑雪。非鬼亦非人，荒凉竟何物。",
      "朱门昨胠箧，闻怪亦久习。探丸伊何为，毡席独我昵。",
      "成诗窗曙送，炉火一星璱。"
    ]
  },
  {
    "id": "adcfe4db42b0ee244e740ba780fcc191",
    "title": "登湘山寺浮图绝顶",
    "authorName": "王拯",
    "authorId": "adcfe4db42b0ee24f0bbac6fba9a56ce",
    "dynasty": "清",
    "content": [
      "我从洞庭湘水入江处，西南直到湘水源。青山不断一千里，两岸腾掷蛟龙骞。",
      "卸帆日夕湘山麓，侧岭横峰堆簇簇。妙明塔高山四围，玉立千盘裹山腹。",
      "湘江如带横腰去，潋滟江风明雪縠。漫山春木斗青红，窈窕僧房半修竹。",
      "昔游一别今几载，涧草岩花岁时改。春深灵雨钵龙归，日暮颠风铃鹁在。",
      "我欲从僧营一椽，老僧与我同羁缠。有身长住岂云达，无田不退宁非贪。",
      "松花开落薜荔庵，山橦布熟溪毛甘。世缘不深道力薄，山中龙象吾其惭。"
    ]
  },
  {
    "id": "adcfe4db42b0ee245028aabc885b9b9f",
    "title": "拟古",
    "authorName": "王拯",
    "authorId": "adcfe4db42b0ee24f0bbac6fba9a56ce",
    "dynasty": "清",
    "content": [
      "客从故乡来，道我故乡事。",
      "听客语未终，悲伤泪盈眦。",
      "忆从我双髻，乡闾正平世。",
      "荐绅屡世泽，农亩百囷积。",
      "令尉好客临，家家喜迎伺。",
      "岁时相庆劳，酒肉颇薰炽。",
      "回首二十年，遭时大颠悴。",
      "还思俗忠厚，遑咎习轻侈。",
      "车马重来归，荒村起蛇彘。",
      "川原始嵎负，城邑渐高帜。",
      "将帅弗调良，锄耰转凶肆。",
      "吾谋多弗遂，戎幕愧身厕。",
      "黄金北斗高，拳贼最奇思。",
      "衣裳余倒颠，陵谷乃更置。",
      "昔日富家郎，流亡仅衰稚。",
      "漂潭节府重，遗构穴精魅。",
      "闬闳寻瓦砾，蓬稗溢寰肆。",
      "穰穰少孑遗，累累但枯骴。",
      "哀哉我与客，飘流各名利。",
      "艰难少至壮，所历讵料是。"
    ]
  },
  {
    "id": "adcfe4db42b0ee245028aabc2d25ce96",
    "title": "拟古",
    "authorName": "王拯",
    "authorId": "adcfe4db42b0ee24f0bbac6fba9a56ce",
    "dynasty": "清",
    "content": [
      "东南厌兵革，厥衅肇边鄙。",
      "鄙人昔椎朴，官至缩如猬。",
      "骫法自贪夫，夤缘墨胥起。",
      "交征驯攘夺，盗贼遂圜视。",
      "疮痍重朘削，荒落任狐豕。",
      "横野数轻客，常时本邻咫。",
      "一朝群帕首，辄暴及州里。",
      "村墟尚团结，城邑动破徒。",
      "吾郡夙雄军，健儿多敢死。",
      "何时徵调竭，居又乏储峙。",
      "年来数强支，蹴踏万蜂蚁。",
      "象邕十余城，城城尽如毁。",
      "炮雨昼烟昏，长蛟跋江水。",
      "颇闻童汪踦，裹革不旋趾。",
      "可怜彼官司，畏匿面如纸。",
      "由来坐此辈，养恶致兴瘠。",
      "不然金田村，贼胆何由肆。"
    ]
  },
  {
    "id": "adcfe4db42b0ee245028aabc10cd8296",
    "title": "拟古",
    "authorName": "王拯",
    "authorId": "adcfe4db42b0ee24f0bbac6fba9a56ce",
    "dynasty": "清",
    "content": [
      "讲舍罗池上，我昔曾钓游。",
      "马矢压花宫，能毋鬼神愁。",
      "赳赳百夫雄，本昔揭竿流。",
      "谁令虎而冠，招来鹰在韝。",
      "其众罗千百，狰狞拥貔貅。",
      "有时颇击贼，愧我群兜鍪。",
      "城阙使居间，解之乏良筹。",
      "饱附饥食人，若能身束脩。",
      "橐藏既罄如，能弗事赂赇。",
      "东家翁头白，西家儿鬓髹。",
      "牵来各闭置，嗒若鱼中钩。",
      "翁弗禁搒掠，昨宵赴冥幽。",
      "儿金未当赎，夜已充衾裯。",
      "哀哉儿高门，父母所喔咻。",
      "翁昔为孙子，饭蔬冬无裘。",
      "床头窖黄金，身死还见搜。",
      "园池几营构，栱节为薪棷。",
      "官吏过弗闻，荐绅忍其羞。",
      "但令甲授陴，敢惜瘠暴沟。",
      "君门高九重，仓猝谁之谋。",
      "时变事多殊，琐屑焉敢仇。"
    ]
  },
  {
    "id": "adcfe4db42b0ee245028aabc69cdd105",
    "title": "拟古",
    "authorName": "王拯",
    "authorId": "adcfe4db42b0ee24f0bbac6fba9a56ce",
    "dynasty": "清",
    "content": [
      "从来城守坚，贼恨必大至。",
      "万死与城存，而城竟亡矣。",
      "吁嗟我江城，高牙夙严卫。",
      "如何两渠间，骨发委填积。",
      "传闻方绝食，官民相泣誓。",
      "枥马夜悲鸣，青烟起寒吹。",
      "烹炰雀鼠尽，敝革煮相遗。",
      "皮骨惨留骴，析炊供喂饲。",
      "樵苏日月断，井汲又枯燧。",
      "咄哉背城师，朝食忽欢缒。",
      "冲锋努死力，群丑辄奔避。",
      "如何师徒出，望援空裂眦。",
      "平时拥牙纛，谁欤彼疆帅。",
      "危亡众所属，望望全军逝。",
      "朝廷高爵级，专阃所付寄。",
      "岂惟弗趋救，直忍自抛弃。",
      "十年用兵来，师律孰先敝。",
      "人思参肉餐，我欲寮尸肆。"
    ]
  },
  {
    "id": "adcfe4db42b0ee245028aabc58be3e91",
    "title": "拟古",
    "authorName": "王拯",
    "authorId": "adcfe4db42b0ee24f0bbac6fba9a56ce",
    "dynasty": "清",
    "content": [
      "老夫亡其妻，穷嫠又失子。",
      "常时系心骨，宛转相弃委。",
      "玉雪谁家儿，保身荆棘里。",
      "天明迷道路，霜雪惨肌体。",
      "道逢佩犊人，顾盼忽生喜。",
      "呼儿予生马，顾使执鞭棰。",
      "弱者遗草间，强斯逐鞬弭。",
      "饥肠肝人肉，变作虎狼子。",
      "朝闻破官军，十百踏其垒。",
      "暮夷何城阙，屠割到婴姼。",
      "男儿少方壮，猛气敌虎兕。",
      "强梁习童惛，喑哑孰当抵。",
      "可怜州家军，疲老日转徙。",
      "经年缺粮糈，骨立久销髓。",
      "残躯不能战，剽掠又轻驶。",
      "问军胡为然，求缓须臾耳。",
      "饥寒与御夺，作计乃均死。",
      "谁能如楚尹，戮一贯三耳。"
    ]
  },
  {
    "id": "adcfe4db42b0ee245028aabcc50eb862",
    "title": "拟古",
    "authorName": "王拯",
    "authorId": "adcfe4db42b0ee24f0bbac6fba9a56ce",
    "dynasty": "清",
    "content": [
      "左藏早亏竭，捃摭到关榷。",
      "国中又四郊，持笇尽握齱。",
      "江湖久干旱，灾祲又螟蠼。",
      "去年履亩余，箕敛又今作。",
      "军中责转运，官岂为囊橐。",
      "富贪贫者死，骨血任敲斫。",
      "敲斫何敢言，斯民甚中悫。",
      "谁知剜心肉，尔乃事酒乐。",
      "玉貌锦衣郎，金鞍骑六驳。",
      "金张本家世，光彩甚卓荦。",
      "清晨谒中军，晚出大欢噱。",
      "第闻前军捷，筹运秘帷幕。",
      "明镫宴如渑，号令走雷雹。",
      "归来百呵殿，计日有佳擢。",
      "小人幸葭莩，茹拔尽优渥。",
      "歌儿头锦缠，挥斥罄山岳。",
      "吾军虮生甲，菜色忍桑蠋。",
      "而官计锱铢，相对情殊邈。",
      "群饥走何之，铤鹿能反角。",
      "足寒伤人心，朝涉何劳斮。"
    ]
  },
  {
    "id": "adcfe4db42b0ee245028aabc9c1314d9",
    "title": "拟古",
    "authorName": "王拯",
    "authorId": "adcfe4db42b0ee24f0bbac6fba9a56ce",
    "dynasty": "清",
    "content": [
      "曲突本无功，焦头亦何为。军行有僚属，慨慷当军咨。",
      "玉帐罢朝参，疏头笔如飞。贤王朝面缚，京观夜陈尸。",
      "伤足者先登，汹呼盛前麾。糇粮与书檄，艰险各追随。",
      "或爵关内侯，或资羽林儿。或荣施紫貂，或贵曳金龟。",
      "君恩诚浩荡，王言出如丝。军中相庆乐，悠然执冰嬉。",
      "岂无关中将，草间曾失遗，匈奴恨未灭，临觞覆其卮。",
      "别将向贼中，艰难棘榛披。衔枚走深雪，中夜贼垒劘。",
      "数战没前茅，先行亡健儿。谁令失转餫，又不得援师。",
      "刈刍龁其根，饮马溺为糜。经岁顿重围，残军坐失期。",
      "何如棘门将，有酒斟酌之。不闻从军乐，但问所从谁。"
    ]
  },
  {
    "id": "adcfe4db42b0ee245028aabcff357932",
    "title": "拟古",
    "authorName": "王拯",
    "authorId": "adcfe4db42b0ee24f0bbac6fba9a56ce",
    "dynasty": "清",
    "content": [
      "旄头百丈雄，帅节青云高。",
      "戏奇本偏将，枉使牙纛豪。",
      "朝官走相谒，投笔尽班超。",
      "阘茸大藩吏，转面还相朝。",
      "帐前别将军，出入带弓刀。",
      "位尊命乃重，深拱日逍遥。",
      "计从再起踬，意气凌嵩乔。",
      "军中日佳气，楼阁出蜃蛟。",
      "陋哉诸侯壁，日饮投河醪。",
      "艰难事版筑，曾不得嫖姚。",
      "日暮落旗门，中军夜寂寥。",
      "明镫乱银烛，帐底曳红绡。",
      "赳赳王浑邪，书至愿属僚。",
      "输诚又夜郎，景附不待招。",
      "龙鳞与凤翼，翕曶尽金貂。",
      "亦有穷途士，来归薮逋逃。",
      "趋承片语合，薰沐不崇朝。",
      "果怀左车策，同建卫霍劳。",
      "大功方筑第，安论百石椒。",
      "哀哉上东门，长啸凌冲飙。",
      "纤儿生白眼，感叹过津桥。"
    ]
  },
  {
    "id": "adcfe4db42b0ee245028aabc7c22ada6",
    "title": "拟古",
    "authorName": "王拯",
    "authorId": "adcfe4db42b0ee24f0bbac6fba9a56ce",
    "dynasty": "清",
    "content": [
      "人生皆有死，鸿毛或泰山。",
      "男儿马革尸，争似活草间。",
      "壮哉勇盘肠，烈或碎首顽。",
      "舌残犹骂厉，咽绝更心坚。",
      "岂无巾帼雄，裙褶缳相连。",
      "亦有舆台义，头颅同血溅。",
      "大节矢成忠，培滋由百年。",
      "奈何有科格，往往事拘牵。",
      "死哀长已矣，生者赏弗延。",
      "我闻申韩术，名实纷纠缠。",
      "承平久衰敝，胥吏窟金钱。",
      "身为身髑髅，刀笔犹刳镌。",
      "秦法既相习，汉章孰敢专。",
      "不闻断能行，贼狂势滔天。",
      "殷勤持密网，吞舟漏蜿蜒。",
      "亦有一瞑豪，不惜万事颠。",
      "何况首鼠辈，滥辱仗节贤。",
      "偏能游魂污，绰楔槐幽泉。",
      "我有平生友，生时百行全。",
      "崎岖戎马中，不得躯命捐。",
      "艰哉鞠躬义，蠠没久风烟。",
      "弗如鶢鶋祀，枉作精卫填。",
      "至名不为名，万口能流传。"
    ]
  },
  {
    "id": "adcfe4db42b0ee245028aabc0ec51f38",
    "title": "拟古",
    "authorName": "王拯",
    "authorId": "adcfe4db42b0ee24f0bbac6fba9a56ce",
    "dynasty": "清",
    "content": [
      "前年战桑干，今岁河北道。关山惜奔命，将率各衰老。",
      "昔人重守关，巍峨几城堡。指挥英雄士，机疾若风扫。",
      "堂堂大都邑，头足急相保。参商又列将，江湖遂如燎。",
      "哀哀塞垣卒，得遣已残脑。十人九伤病，面目各黄槁。",
      "马骨三山峰，来时尽騕袅。此诚百中特，性命一再造。",
      "道出旧军门，阴风闻怪鸟。胡流血地，颜色野花好。",
      "日落青松阴，残灰余骨爪。丛祠依废垒，神鬼互欹倒。",
      "堵墙荆棘中，遗挂尚青缥。标识存名姓，不知何蛮獠。",
      "亮时袍泽人，此意岂相掉。风云愁黯黑冘，恐或亦沟殍。",
      "乡闾程百千，生死未分晓。传闻即疑信，亲戚望归旐。",
      "可怜老弱存，入室谁窈窕。黠哉沐猴儿，归去独壮佼。",
      "雄冠耀乡里，岂特食肉饱。男儿慕侯封，作计慎须早。",
      "生当狼居胥，死即田横岛。"
    ]
  },
  {
    "id": "adcfe4db42b0ee245028aabc549fde78",
    "title": "拟古",
    "authorName": "王拯",
    "authorId": "adcfe4db42b0ee24f0bbac6fba9a56ce",
    "dynasty": "清",
    "content": [
      "束带为民牧，儒生诚懦良。",
      "十年事诗书，夙昔慕轩唐。",
      "笔耕砚为田，岂习菽与粱。",
      "斯民幸直道，迂怀感如伤。",
      "大府行边来，前驱猛豺狼。",
      "前庭备供帐，后户陈酒浆。",
      "威仪盛车中，乃昔同舍郎。",
      "富贵出天姿，敢惟一日长。",
      "不见后来者，行赀尽新章。",
      "军中又积劳，年力正方刚。",
      "支离老儒酸，嗫嚅重踉跄。",
      "谁令任衢衢，军法不可当。",
      "昨者邻东县，县官身被创。",
      "汹汹群兜鍪，箕踞鸣琴堂。",
      "投劾舍之去，西邑独项强。",
      "官钱乃积逋，除名系锒铛。",
      "吁嗟古司牧，此职圣所详。",
      "如何九折坂，骐骥不能骧。",
      "白马青油盖，伊谁独生光。",
      "盈盈府中趋，晚出剧慷慨。",
      "挥金似流水，湍决自有方。",
      "军行九陌过，意气殊扬扬。",
      "归来大劳苦，珍食罗幽房。",
      "腰间青瑚玦，笑掷邯郸倡。",
      "穷黎叹中谷，背面血流眶。",
      "安知翁媪衰，身死弗得丧。",
      "由来国有立，此辈孰短长。"
    ]
  },
  {
    "id": "adcfe4db42b0ee245028aabccdf71c11",
    "title": "拟古",
    "authorName": "王拯",
    "authorId": "adcfe4db42b0ee24f0bbac6fba9a56ce",
    "dynasty": "清",
    "content": [
      "昔者朔方儿，兵戈死不厌。",
      "沈雄幽燕将，矍铄多健饭。",
      "承平百年间，风气乃轻变。",
      "期门羽林豪，酒食日酣拳。",
      "一朝闻点行，骨栗气销面。",
      "夤缘百端习，巧黠成懦懦。",
      "崱岦三山雄，残碉夕阳烂。",
      "当时组练出，佽虎何猛悍。",
      "行军两司马，伍卒自差选。",
      "古来军礼中，遗法兰陵传。",
      "荒隅群鼠辈，此意孰与澶。",
      "天意幸歼贼，形残死江淀。",
      "苍头起熊湘，卓荦群才彦。",
      "师中闻有律，所向辄锄铲。",
      "团保说经年，因循众修娈。",
      "谁能读官礼，连轧识流转。",
      "戡乱果有人，吾方不欺谩。",
      "从来霸王资，匪独利攻战。",
      "州有大夫贤，峨冠俨风岸。",
      "微言善齮龁，论事百罅间。",
      "迂谈笑老生，剿袭事书翰。",
      "劳人又多费，党恶岂有善。",
      "畸人愧谬悠，所学未稽贯。",
      "荣资不貂蝉，又不事弓弹。",
      "衰庸宜牖下，侈口徒卑贱。",
      "不闻饭牛翁，衣短裁至骭。"
    ]
  },
  {
    "id": "adcfe4db42b0ee2412fbc4422d7ea705",
    "title": "二樵山人山水小帧歌",
    "authorName": "王拯",
    "authorId": "adcfe4db42b0ee24f0bbac6fba9a56ce",
    "dynasty": "清",
    "content": [
      "西樵山水天下稀，我游未遂空闻之。东樵昔游曾五日，万千岩壑争清奇。",
      "二樵山人独来往，一步不出青山蹊。当时丘壑写胸臆，金碧烂漫珊瑚枝。",
      "即今流落偶吾手，潦倒尺幅神尤危。孤亭突兀罕人迹，层峦叠巘森厜㕒。",
      "寒松百尺凌倒景，绝壑疑有生蛟螭。萧然斫拂屏濡渍，惨淡却已幽冥追。",
      "荆关遗法惜榛莽，看君径欲并黄倪。看山诗句一峰画，矧有斜墨书新诗。",
      "吁嗟乎！神仙中人不易得，百年清晏能几时。旧游越女犹在眼，但见横祲落日天。",
      "南陲云烟寥落恐，俱尽挂壁通灵焉得知。"
    ]
  },
  {
    "id": "adcfe4db42b0ee24108b538e373ee0af",
    "title": "麓台司农浅绛山水帧",
    "authorName": "王拯",
    "authorId": "adcfe4db42b0ee24f0bbac6fba9a56ce",
    "dynasty": "清",
    "content": [
      "长松攫立龙腾霄，枫榈百卉迷烟梢。",
      "大山小山峘霍交，熊罴生蹲虎豹豪。",
      "伊谁卜筑青山坳，茅亭磴侧行探樵。",
      "山根曲折烟江遥，江行欲上青天高。",
      "横江幽绝来轻舠，前山落日方归潮。",
      "司农水墨传家法，腕底层云起飘忽。",
      "千回万叠给皴刷，积翠浮空来合沓。",
      "晚来赋色尤神异，淡赭萧然见山骨。",
      "苍润雄深世有无，古人不见谁痴迂。",
      "我家山水真蓬壶，黄埃钝迹游天都。",
      "西峰一角青满湖，空斋雪壁神相娱。",
      "谁言仰屋沈忧地，犹有瀛洲方丈图。"
    ]
  },
  {
    "id": "adcfe4db42b0ee2456dbdf99759f41d2",
    "title": "邯郸道中",
    "authorName": "王拯",
    "authorId": "adcfe4db42b0ee24f0bbac6fba9a56ce",
    "dynasty": "清",
    "content": [
      "磁州城外柳毵毵，一路双渠夹翠蓝。",
      "十七年来重回首，北风催雪又邯郸。"
    ]
  },
  {
    "id": "adcfe4db42c71d991e7be853f462674d",
    "title": "贵西道中",
    "authorName": "李棠阶",
    "authorId": "adcfe4db42c71d99ac5dab2e69d1fc78",
    "dynasty": "清",
    "content": [
      "斫得松枝自煮茶，贵西风物最堪嗟。",
      "林稀偶听一声鸟，地暖犹开十月花。",
      "缘路毡衣苗子俗，半山茅店候人家。",
      "蛮烟瘴雨荒凉甚，径仄崖倾日又斜。"
    ]
  },
  {
    "id": "adcfe4db42c71d998b9996a2f6ddf2b4",
    "title": "渡星宿江",
    "authorName": "李棠阶",
    "authorId": "adcfe4db42c71d99ac5dab2e69d1fc78",
    "dynasty": "清",
    "content": [
      "穹浪翻空夜有声，河清门外一江横。",
      "火敦地古探源近，禄琫烟深绕郭平。",
      "南去波涛添瘴雨，东来舆马阻邮程。",
      "何人驾得鼋鼍背，十丈虹桥指日成。"
    ]
  },
  {
    "id": "adcfe4db42c71d996f7f67e1676de66f",
    "title": "喜晴",
    "authorName": "李棠阶",
    "authorId": "adcfe4db42c71d99ac5dab2e69d1fc78",
    "dynasty": "清",
    "content": [
      "云雨浃旬殊闷绝，而今喜见日晴时。",
      "肩舆一路看红叶，夕照半山吟杜诗。"
    ]
  },
  {
    "id": "adcfe4db42c71d997a383641da4afda7",
    "title": "和杨升庵采兰引",
    "authorName": "李棠阶",
    "authorId": "adcfe4db42c71d99ac5dab2e69d1fc78",
    "dynasty": "清",
    "content": [
      "上山采幽兰，幽兰苦无多。",
      "秋草随山深，萋萋被岩阿。",
      "抱芳立空谷，岂杂薜与萝。",
      "采之遗相思，路险云雨过。",
      "苍翠日满眼，复恐荪芷讹。",
      "荪芷讹犹可，萧艾将奈何。"
    ]
  },
  {
    "id": "adcfe4db42c71d99d53cff55e0040af0",
    "title": "响琴峡",
    "authorName": "李棠阶",
    "authorId": "adcfe4db42c71d99ac5dab2e69d1fc78",
    "dynasty": "清",
    "content": [
      "峻坡下千丈，微径两崖逼。",
      "峭立半空悬，怒束一溪窄。",
      "鸟兽森绝踪，蛟龙踞窟宅。",
      "天寒蛰不起，烟云满山泽。",
      "我来踏长虹，慨然拟鞭石。",
      "鱼梁名自古，响琴理亦适。",
      "空怀山水情，不见沧海客。",
      "驱马登绝顶，回看邈行迹。",
      "独立千仞冈，举首日华赤。"
    ]
  },
  {
    "id": "adcfe4db42ca75c50ffef3cc1f00cd42",
    "title": "即事赠李梧生",
    "authorName": "叶燕",
    "authorId": "adcfe4db42ca75c5d1457b72d1457b72",
    "dynasty": "清",
    "content": [
      "黄云横天海气裂，芭蕉叶堕芙蓉折。平林血染猩猩色，一夜西风飞红雪。",
      "更残烛尽漏声咽，霜气扑镫焰转碧。训狐啸檐魑魅泣，野魈彳亍窥窗隙。",
      "走投玉川邀长吉，茗碗放教倒三百，恰唱雄鸡天下白。"
    ]
  },
  {
    "id": "adcfe4db42ca75c5cbd0e30048d56bcc",
    "title": "二砚窝歌",
    "authorName": "叶燕",
    "authorId": "adcfe4db42ca75c5d1457b72d1457b72",
    "dynasty": "清",
    "content": [
      "荥阳老死埋双砚，蚀尽土花色不变。",
      "讲堂卜筑忽吐奇，珍重题名世争羡。",
      "渊源近溯幻江村，三绝风流承一线。",
      "平生结邻万石君，虢州割得东坑片。",
      "当年西署供酸磨，风霜驱作云霞缦。",
      "后来一麾天南陲，犹胜司户台州窜。",
      "簿书无事鞭朴间，千兔饱霜逐飞电。",
      "归携石叟伴征桡，卧看烟岚出晴案。",
      "可怜词场竟疏阔，百年远受祝融谴。",
      "灵物终须鬼神护，留作云仍香一瓣。",
      "萧条异代复异族，什袭堂中同纪甗。",
      "何况骨肉一气通，余烬拾来归箧衍。",
      "摩挲作歌志终始，改辟新规还旧观。",
      "润沾亭畔半生泽，光映阁中二老面。",
      "自是伯孙述祖德，岂比彦猷招客玩。",
      "我尝落帆造其窝，俯仰拂拭发长叹。",
      "人生学业相砥磨，正在接续凄凉见。",
      "草生书带昔葳蕤，云起墨池今华绚。",
      "荥阳遥矣高州迩，二砚窝中一以贯。"
    ]
  },
  {
    "id": "adcfe4db42ca75c5deb30f47132b1abc",
    "title": "章鹾尹秋濠出示怀弟诗自伤憔悴以敝乡荒陋比之东坡儋耳岂所谓诗必穷而后工乎然诗工矣敝乡之冤嘻其甚也因戏拈此赠之",
    "authorName": "叶燕",
    "authorId": "adcfe4db42ca75c5d1457b72d1457b72",
    "dynasty": "清",
    "content": [
      "我乡枕山海，物产非一族。",
      "其民事耕耘，鸡豚亦家蓄。",
      "以故莅兹土，往往餍口腹。",
      "使君江南来，牛女纪同宿。",
      "纵少异语言，宁忧隔嗜欲。",
      "胡为怀惠连，俨似堕荒服。",
      "当年两苏公，万里遭斥逐。",
      "蜜蝍朝畏餐，鸺鹠夜闻哭。",
      "此乡岂云然，诙嘲太脱俗。",
      "从来名士瘦，有竹可无肉。",
      "不然钱神悭，终朝煮茗粥。",
      "先生自清癯，何可罪邦域。",
      "诗人好言穷，土风宜实录。",
      "佳句定流传，敝邑受诟辱。",
      "为君参转语，官瘠民乃沃。"
    ]
  },
  {
    "id": "adcfe4db42ca75c5451044cdf217b9b4",
    "title": "上长溪岭",
    "authorName": "叶燕",
    "authorId": "adcfe4db42ca75c5d1457b72d1457b72",
    "dynasty": "清",
    "content": [
      "磴道盘空上，如螺作髻旋。",
      "峰残去年雪，客试早春天。",
      "怪鸟深蹲篝，寒梅远见烟。",
      "勿嫌太孤寂，琴筑落层巅。"
    ]
  },
  {
    "id": "adcfe4db42ca75c5fe63530637a9a022",
    "title": "古意",
    "authorName": "叶燕",
    "authorId": "adcfe4db42ca75c5d1457b72d1457b72",
    "dynasty": "清",
    "content": [
      "秋风飒然来，高阁枕遥想。",
      "美人在何许，颜色难仿像。",
      "揽衣起徘徊，虫声杂松响。",
      "栖禽静不翻，残月寒初上。",
      "坏壁挂枯桐，不为无人赏。"
    ]
  },
  {
    "id": "adcfe4db42ce1fab050a98734aabb22a",
    "title": "北郭烟雨",
    "authorName": "郑鹏云",
    "authorId": "adcfe4db42ce1fab4e87337fb432f34c",
    "dynasty": "清",
    "content": [
      "半村半郭日闲游，一抹山光眼底收。",
      "烟景模糊池畔柳，雨声点滴水边楼。",
      "披图学画怀摩诘，欹枕闲听记陆游。",
      "绝爱名园时憩息，宜春宜夏又宜秋。"
    ]
  },
  {
    "id": "adcfe4db42ce1fab84e5a04761ed04a0",
    "title": "潜园探梅",
    "authorName": "郑鹏云",
    "authorId": "adcfe4db42ce1fab4e87337fb432f34c",
    "dynasty": "清",
    "content": [
      "逋仙去后迹犹存，百树横斜自一村。",
      "偶为裁诗寻好料，不辞冒雪访名园。",
      "宜编廿六春开径，香逗三分艳举樽。",
      "难得堂堂贤令尹，替花生色品题尊。"
    ]
  },
  {
    "id": "adcfe4db42ce1fab2198c4ab3290dfc3",
    "title": "丁酉1897仲秋感怀",
    "authorName": "郑鹏云",
    "authorId": "adcfe4db42ce1fab4e87337fb432f34c",
    "dynasty": "清",
    "content": [
      "踏遍槐黄迹已陈，磨穿铁砚暗伤神。",
      "功名有分三生定，时事如棋一局新。",
      "五度秋风曾老我，二分明月正怀人。",
      "瀛东多少观光客，桂籍留题话宿因。"
    ]
  },
  {
    "id": "adcfe4db42ce1fabaaabd09ed3186980",
    "title": "吊郑成功",
    "authorName": "郑鹏云",
    "authorId": "adcfe4db42ce1fab4e87337fb432f34c",
    "dynasty": "清",
    "content": [
      "已从金厦据双门，还要骑鲸到七鲲。",
      "能使红毛归故物，敢将赤手抗中原。",
      "英风飒爽飞鸾岛，旧雨凄凉梦蝶园。",
      "三百年来明养士，如君才算报君恩。"
    ]
  },
  {
    "id": "adcfe4db42ce1fabf3f57edfc6cd1b47",
    "title": "鸡声",
    "authorName": "郑鹏云",
    "authorId": "adcfe4db42ce1fab4e87337fb432f34c",
    "dynasty": "清",
    "content": [
      "灯窗结伴感闻鸡，戒旦年来累小妻。",
      "万里雄心频起舞，五更残梦促羁栖。",
      "板桥迹印留鸿爪，函谷关开趁马蹄。",
      "绛帻有人同报晓，霜华满地月轮西。"
    ]
  },
  {
    "id": "adcfe4db42ce1fabf1ac8e50e2c5eb93",
    "title": "秋雁用王渔洋秋柳原韵",
    "authorName": "郑鹏云",
    "authorId": "adcfe4db42ce1fab4e87337fb432f34c",
    "dynasty": "清",
    "content": [
      "淮南秋雨黯销魂，归思悠悠自掩门。",
      "疏柳残蝉才绝响，空梁去燕杳无痕。",
      "横塘菰米波千顷，浅渚芦花月一村。",
      "瑶瑟有弦筝有柱，不胜清怨曲中论。"
    ]
  },
  {
    "id": "adcfe4db42ce1fab9e530c27c1e92beb",
    "title": "赠罗山赖士仰广文",
    "authorName": "郑鹏云",
    "authorId": "adcfe4db42ce1fab4e87337fb432f34c",
    "dynasty": "清",
    "content": [
      "沧海桑田应变更，簪缨门第重东瀛。",
      "老苏家学能传子，小宋声华不让兄。",
      "棣萼联辉成国器，梓乔济美振家声。",
      "大罗高会罗山客，牛耳骚坛仗主盟。"
    ]
  },
  {
    "id": "adcfe4db42ce1fab398137850730f822",
    "title": "留园雅集席上即事",
    "authorName": "郑鹏云",
    "authorId": "adcfe4db42ce1fab4e87337fb432f34c",
    "dynasty": "清",
    "content": [
      "东望瀛壖泪眼哀，骚坛韵事话文开。",
      "名园宴会群英集，料有新诗继福台。"
    ]
  },
  {
    "id": "adcfe4db42ce1fab6bfe705c54e99a05",
    "title": "和周亦香广文赠句原韵",
    "authorName": "郑鹏云",
    "authorId": "adcfe4db42ce1fab4e87337fb432f34c",
    "dynasty": "清",
    "content": [
      "诗成珠玉句惊奇，别馆清樽唱和时。",
      "衣带鲲洋唯一水，春潮有信负归期。"
    ]
  },
  {
    "id": "adcfe4db42ce1fab6c462dc01171ad83",
    "title": "过灵泉寺有感",
    "authorName": "郑鹏云",
    "authorId": "adcfe4db42ce1fab4e87337fb432f34c",
    "dynasty": "清",
    "content": [
      "灵泉胜地冷繁华，劫火曾经游兴赊。",
      "聊把新诗题古佛，山门落日听啼鸦。"
    ]
  },
  {
    "id": "adcfe4db42ce1fab2db7874d5381b7a5",
    "title": "指峰凌霄",
    "authorName": "郑鹏云",
    "authorId": "adcfe4db42ce1fab4e87337fb432f34c",
    "dynasty": "清",
    "content": [
      "灵秀欣从海外夸，品题第一数诗家。",
      "拈毫写到名山景，腕底应开五色花。"
    ]
  },
  {
    "id": "adcfe4db42ce1fab95d771f55ed015be",
    "title": "东河飞沫",
    "authorName": "郑鹏云",
    "authorId": "adcfe4db42ce1fab4e87337fb432f34c",
    "dynasty": "清",
    "content": [
      "东河佳胜现奇观，溅玉飞琼信一般。",
      "添得文澜光志乘，随风珠玉跃毫端。"
    ]
  },
  {
    "id": "adcfe4db42ce1fab58f57076a173f46d",
    "title": "太平岩在鹭门之东相传为先世延平郡王读书处外镌有石笑两字书此志感",
    "authorName": "郑鹏云",
    "authorId": "adcfe4db42ce1fab4e87337fb432f34c",
    "dynasty": "清",
    "content": [
      "石不能言笑口开，读书深处有莓苔。",
      "草鸡莫问当年事，鲲海骑鲸去不回。"
    ]
  },
  {
    "id": "adcfe4db42ce1fab1670e74b07fa421f",
    "title": "展重阳",
    "authorName": "郑鹏云",
    "authorId": "adcfe4db42ce1fab4e87337fb432f34c",
    "dynasty": "清",
    "content": [
      "重阳辜负此良辰，再展佳期话夙因。",
      "风雨满园今已过，催租防有再来人。"
    ]
  },
  {
    "id": "adcfe4db42ce1fab84ef43a256dbb382",
    "title": "红梅",
    "authorName": "郑鹏云",
    "authorId": "adcfe4db42ce1fab4e87337fb432f34c",
    "dynasty": "清",
    "content": [
      "聘得海棠真艳福，也从脂粉洗寒冰。",
      "夕阳一角花千朵，误把罗浮作武陵。"
    ]
  },
  {
    "id": "adcfe4db42ce1fab21e0390ecb3ce469",
    "title": "海物杂咏",
    "authorName": "郑鹏云",
    "authorId": "adcfe4db42ce1fab4e87337fb432f34c",
    "dynasty": "清",
    "content": [
      "银鳞肥美品无双，多骨何须恨满腔。",
      "最是荔支将熟后，馋涎忆到富春江。"
    ]
  },
  {
    "id": "adcfe4db42ce1fab21e0390e9bc397bb",
    "title": "海物杂咏",
    "authorName": "郑鹏云",
    "authorId": "adcfe4db42ce1fab4e87337fb432f34c",
    "dynasty": "清",
    "content": [
      "鳒鲽名笺尔雅图，双游忘却在江湖。",
      "伤心反目惭于汝，忍作王馀片影孤。"
    ]
  },
  {
    "id": "adcfe4db42ce1fab1f7a64304e00848e",
    "title": "天然足",
    "authorName": "郑鹏云",
    "authorId": "adcfe4db42ce1fab4e87337fb432f34c",
    "dynasty": "清",
    "content": [
      "女界文明局一新，羞将束缚损天真。",
      "潘家莲瓣杨家袜，今日何人肯效颦。"
    ]
  },
  {
    "id": "adcfe4db42ce1fab21e0390e7e036ff8",
    "title": "海物杂咏",
    "authorName": "郑鹏云",
    "authorId": "adcfe4db42ce1fab4e87337fb432f34c",
    "dynasty": "清",
    "content": [
      "霜天波落洞庭寒，玉鲫初肥上食单。",
      "多少过江名下士，有人白眼等闲看。"
    ]
  },
  {
    "id": "adcfe4db42ce1fab851835f441b73ddf",
    "title": "新竹竹枝词",
    "authorName": "郑鹏云",
    "authorId": "adcfe4db42ce1fab4e87337fb432f34c",
    "dynasty": "清",
    "content": [
      "循例家家拜玉皇，半求名利半安康。",
      "不知案上司香吏，曾否分明达上苍。",
      "端阳佳节约同游，角黍堆盘自应酬。",
      "况是今年风景好，大家海口看龙舟。",
      "盂兰胜会斗繁华，女伴娉婷伞半遮。",
      "绝似芙蓉初出水，一枝叶护一枝花。",
      "搓丸风俗纪闽南，净手焚香祝再三。",
      "新妇背人拈一颗，当垆私自卜宜男。"
    ]
  },
  {
    "id": "adcfe4db42ce1fabf1ac8e50b22ec7a8",
    "title": "秋雁用王渔洋秋柳原韵",
    "authorName": "郑鹏云",
    "authorId": "adcfe4db42ce1fab4e87337fb432f34c",
    "dynasty": "清",
    "content": [
      "江干红树不禁霜，秋满长空水满塘。",
      "似尔寒声来荻渚，有人乡思起车箱。",
      "关临塞漠屯刘沔，池筑睢阳忆孝王。",
      "孤馆酒醒天欲暮，斜阳衰草度闲坊。",
      "平沙秋雨冷毛衣，粒食依人早识非。",
      "缥缈晴空排字起，迢遥绝塞寄书稀。",
      "孤城戍角临风泪，落木寒江背雪飞。",
      "枨触弟兄分别后，天涯只影永睽违。",
      "沙眠水宿总相怜，极目平芜下乱烟。",
      "衡浦声沉云漠漠，潇湘愁入雨绵绵。",
      "雪痕印后成千里，霜信衔来又一年。",
      "多少江楼征妇泪，西风落日盼穷边。"
    ]
  },
  {
    "id": "adcfe4db42d47532a10ec190468c1fdb",
    "title": "诰赠中宪大夫常公殉节诗",
    "authorName": "马维驭",
    "authorId": "adcfe4db42d47532d1457b72d1457b72",
    "dynasty": "清",
    "content": [
      "金酋蠢尔瞰雄边，仗义儒臣勇直前。",
      "不愿浮生齐草木，惟凭浩气淩风烟。",
      "功深道济量沙日，烈并常山噀血年。",
      "莫谓九原遗恨切，曾昭恩荫慰寒泉。"
    ]
  },
  {
    "id": "adcfe4db42d47532a10ec1904686f2d9",
    "title": "诰赠中宪大夫常公殉节诗",
    "authorName": "马维驭",
    "authorId": "adcfe4db42d47532d1457b72d1457b72",
    "dynasty": "清",
    "content": [
      "国士慨然报国忠，风高昔岭泣英雄。",
      "绩传理饷邀荣擢，勇奋捐生契圣衷。",
      "日落花溪祠宇黯，云移木果塞烟空。",
      "西充漫说千秋祀，午夜清魂到海东。"
    ]
  },
  {
    "id": "adcfe4db42e332c06db63d1b0146cd3d",
    "title": "曹仁宪谨荣寿",
    "authorName": "黄典",
    "authorId": "adcfe4db42e332c0d1457b72d1457b72",
    "dynasty": "清",
    "content": [
      "海滨邹鲁久难闻，振起颓风赖使君。",
      "大道难行今复见，天教斯地与斯文。"
    ]
  },
  {
    "id": "adcfe4db42e332c06db63d1b556ba8a7",
    "title": "曹仁宪谨荣寿",
    "authorName": "黄典",
    "authorId": "adcfe4db42e332c0d1457b72d1457b72",
    "dynasty": "清",
    "content": [
      "斯文斯地异前时，学化端由治化施。",
      "文甲修成人益奋，争夸良吏是贤师。"
    ]
  },
  {
    "id": "adcfe4db42e332c06db63d1b275a939e",
    "title": "曹仁宪谨荣寿",
    "authorName": "黄典",
    "authorId": "adcfe4db42e332c0d1457b72d1457b72",
    "dynasty": "清",
    "content": [
      "良吏贤师尽识名，相逢但识我先生。",
      "群才雀跃忻华诞，同日霓裳一曲赓。"
    ]
  },
  {
    "id": "adcfe4db42e332c06db63d1b529051df",
    "title": "曹仁宪谨荣寿",
    "authorName": "黄典",
    "authorId": "adcfe4db42e332c0d1457b72d1457b72",
    "dynasty": "清",
    "content": [
      "霓裳一曲庆玉徽，三多五福颂声归。",
      "天心应监人心祝，南极星偕北斗辉。"
    ]
  },
  {
    "id": "adcfe4db42e72d98bfe7de37be6b5fd5",
    "title": "望桃源洞",
    "authorName": "商景泰",
    "authorId": "adcfe4db42e72d98d1457b72d1457b72",
    "dynasty": "清",
    "content": [
      "武陵渡口夕阳斜，夹岸茅篱三两家。",
      "笑问渔郎何处去，春来开遍旧桃花。"
    ]
  },
  {
    "id": "adcfe4db42faa2badd398f14386471eb",
    "title": "宿陈氏山斋",
    "authorName": "沈佳",
    "authorId": "adcfe4db42faa2bad1457b72d1457b72",
    "dynasty": "清",
    "content": [
      "夜色凉侵簟，萧然四壁阴。",
      "短墙犹月色，虚竹有龙吟。",
      "云卧耽幽径，天清空梵音。",
      "惟余元胜理，习静对遥岑。"
    ]
  },
  {
    "id": "adcfe4db42faa2badd398f140a0f0664",
    "title": "宿陈氏山斋",
    "authorName": "沈佳",
    "authorId": "adcfe4db42faa2bad1457b72d1457b72",
    "dynasty": "清",
    "content": [
      "荒荒山气白，澹澹水增波。",
      "野旷渔镫暗，林深鸟语多。",
      "传杯依石磴，高咏藉青莎。",
      "飞动平生意，摅怀任啸歌。"
    ]
  },
  {
    "id": "adcfe4db42faa2bac7044f67e723ce6f",
    "title": "春雨寄王子",
    "authorName": "沈佳",
    "authorId": "adcfe4db42faa2bad1457b72d1457b72",
    "dynasty": "清",
    "content": [
      "南山终日沈烟雾，卷帘忘却湖中树。",
      "野鸟争喧沙岸旁，行人醉失溪边路。",
      "渡头杨柳已增悲，遥怜楚客重相思。",
      "白云湖上衔杯日，为忆春风花落时。"
    ]
  },
  {
    "id": "adcfe4db4312a4ac6a75966ea47c4e31",
    "title": "龙门",
    "authorName": "顾炎武",
    "authorId": "adcfe4db4312a4ac69d658d06a81681a",
    "dynasty": "清",
    "content": [
      "亘地黄河出，开天此一门。",
      "千秋凭大禹，万里下昆仑。",
      "入庙焄蒿接，临流想像存。",
      "无人书壁问，倚马日将昏。"
    ]
  },
  {
    "id": "adcfe4db4312a4ac57592d3a333cb0c3",
    "title": "刈禾长白山下",
    "authorName": "顾炎武",
    "authorId": "adcfe4db4312a4ac69d658d06a81681a",
    "dynasty": "清",
    "content": [
      "载耒来东国，年年一往还。",
      "禾垂墟照晚，果落野禽闲。",
      "食力终全节，依人尚厚颜。",
      "黄巾城下路，独有郑公山。"
    ]
  },
  {
    "id": "adcfe4db4312a4ac4ccf59cb31f66120",
    "title": "关中杂诗",
    "authorName": "顾炎武",
    "authorId": "adcfe4db4312a4ac69d658d06a81681a",
    "dynasty": "清",
    "content": [
      "文史生涯拙，关河岁月劳。",
      "幽情便水竹，逸韵老蓬蒿。",
      "独雁飞常迅，寒鸡宿愈高。",
      "一窥西华顶，天下小秋毫。"
    ]
  },
  {
    "id": "adcfe4db4312a4ac4ccf59cb6e4ff734",
    "title": "关中杂诗",
    "authorName": "顾炎武",
    "authorId": "adcfe4db4312a4ac69d658d06a81681a",
    "dynasty": "清",
    "content": [
      "皇汉山樊久，兴唐洞壑余。",
      "空嗟衣剑灭，但识水烟疏。",
      "寥落《三都赋》，栖迟万卷书。",
      "西京多健作，傥有似相如。"
    ]
  },
  {
    "id": "adcfe4db4312a4ac4ccf59cbf9a75974",
    "title": "关中杂诗",
    "authorName": "顾炎武",
    "authorId": "adcfe4db4312a4ac69d658d06a81681a",
    "dynasty": "清",
    "content": [
      "谷口耕畬少，金门待诏多。",
      "时情尊笔札，吾道失弦歌。",
      "夜月辞鸡树，秋风下雀罗。",
      "尚留园绮迹，终古重山阿。"
    ]
  },
  {
    "id": "adcfe4db4312a4ac4ccf59cb1b37dc8b",
    "title": "关中杂诗",
    "authorName": "顾炎武",
    "authorId": "adcfe4db4312a4ac69d658d06a81681a",
    "dynasty": "清",
    "content": [
      "徂谢良朋尽，雕伤节士空。",
      "延陵虚宝剑，中散绝丝桐。",
      "名誉荪兰并，文章日月同。",
      "今宵开敝箧，犹是旧华风。"
    ]
  },
  {
    "id": "adcfe4db4312a4ac4ccf59cbc8f553d0",
    "title": "关中杂诗",
    "authorName": "顾炎武",
    "authorId": "adcfe4db4312a4ac69d658d06a81681a",
    "dynasty": "清",
    "content": [
      "缅忆梁鸿隐，孤高阅岁华。",
      "门西吴会郭，桥下伯通家。",
      "异地情相似，前期道每赊。",
      "请从关尹住，不必向流沙。"
    ]
  },
  {
    "id": "adcfe4db4312a4ac8c923e7f072e383c",
    "title": "冬至寓汾州之阳城里中尉敏滹家祭毕而饮有作其二",
    "authorName": "顾炎武",
    "authorId": "adcfe4db4312a4ac69d658d06a81681a",
    "dynasty": "清",
    "content": [
      "流离逾二纪，怆恍历三都。",
      "堕甑煤还拾，承槽酒旋沽。",
      "荒庭依老桧，空谷遗生刍。",
      "白发偕宗叟，相看道不孤。"
    ]
  },
  {
    "id": "adcfe4db4312a4ac8c923e7f273c2a9f",
    "title": "冬至寓汾州之阳城里中尉敏滹家祭毕而饮有作其二",
    "authorName": "顾炎武",
    "authorId": "adcfe4db4312a4ac69d658d06a81681a",
    "dynasty": "清",
    "content": [
      "王孙犹自给，一顷豆萁田。",
      "今日还相饭，千秋共尔怜。",
      "青门余地窄，白社旧交偏。",
      "传与儿曹记，无忘汉腊年。"
    ]
  },
  {
    "id": "adcfe4db4312a4ac2b1934cdc68161e6",
    "title": "又酬傅处士次韵",
    "authorName": "顾炎武",
    "authorId": "adcfe4db4312a4ac69d658d06a81681a",
    "dynasty": "清",
    "appreciation": "其一\n首联“清切频吹越石笳，穷愁犹驾阮生车。”《晋书·刘琨传》记载晋代刘琨被胡骑围困于晋阳，他便朝夕吹奏胡笳，笳声激起胡人思乡之情，于是胡骑便解围而去。刘琨是古代爱国英雄，傅山是明末清初有气节的爱国志气，尝自称有“弯疆跃骏之骨。”这里顾炎武把他与刘琨相比是为了颂扬他的爱国精神。《晋书·阮籍传》记载阮籍尝独自驾车而出，他不走现成的道路，走到途穷之处便恸哭趋车而回。这一联中诗人用了两个典故，以刘琨的被围、阮籍的途穷比喻傅山从事抗清活动的艰难困苦，又以“频吹”、“犹驾”赞扬他那坚持不懈、战斗不息的精神。\n颔联“时当汉腊遗臣祭，义激韩仇旧相家”。西汉末年王莽篡位，时为尚书的陈咸率三子同归故里，闭门不出，但仍按汉制在12月戌日举行腊祭。人问其故，他说：“我先人岂知王氏腊乎！”（《后汉书·陈宠传》）诗人在这里以陈咸父子们的不合作保持气节的态度来比喻傅山在生活上仍遵明制不作亡国奴。《史记·留侯世家》载：汉将张良因先代五世皆相韩，韩亡，张良义愤填膺，倾家荡产求刺客杀秦王为韩报仇。顾炎武这里用陈咸与张良的典故同样是为了赞扬傅山不投靠清廷而献身于反清复明的事业。\n颈联“陵阙生哀回夕照，河山垂泪发春花。”当诗人瞻拜明故官陵墓，漫游神州各地时，悲伤痛苦感慨万千，在诗人的眼中连陵阙也产生了哀愁，连河山也垂下了泪水。这里诗人移情及物，宫殿陵墓山河都有哀愁，可见其情之切痛之深了。\n尾联“相将便是天涯侣，不用乘虚犯斗槎”。《博物志》载：“天河与海通，近世有人居海渚者，年年八月有浮槎去来。不失期。”诗人在这里表述友情：只要我们互为声援扶助，虽天各一方，也会成为朋友，“海内存知己，天涯若比邻”，我们不用长途跋涉时来相访，我们的心是相连的。顾炎武与傅山的友情是建立在共同的志向之上的，故两人的心灵有无限的契合。\n这首诗不仅是颂扬傅山，也是在言自己之志。诗中的四个典故用得贴切自然，全诗感情充沛、悲壮昂扬，可以从中看出顾炎武的心胸与人格。\n其二\n此首在友情基础上，将个人交往拓展为历史责任。开头展现现实图景，侧耳听关塞，满耳是清人的胡笳，再也不见汉军所驾的战车在中原纵横驰奔，不免愁上心头，深为复国前途担心。但作者的信心是不死的：“楚虽三户，亡秦必楚”；夏朝少康仅有一成即方圆十里的土地，仍使夏朝再度中兴。作者自己虽如苍龙已日薄西山，气息奄奄，仍要行风播雨；虽如老树已年深月久，一到春天，仍要怒放鲜花；他曾说“远路不须愁日暮，老年终自望河清”，只要还有一口气在，复国大计就一定要粑坚持！这不仅忖是顾炎武的志愿，也是傅山的追求。有了这些顽强卓绝之士，何愁事业不成？\n他在结尾满怀希望地想象“待得汉廷明诏近”，朝廷论功行赏，要封他们做大官，而他和傅山已功成身退，一起到五湖去寻舟垂钓、归隐林泉了。\n这组诗尤其突出了真诚的友情与不屈的信念，充满了对老朋友的挚爱和劝勉，十分亲切感人。由于两人都是一代大学问家，诗中繁征博引，大量运用典故，但又不显晦涩，显示出作者高超的语言驾驭能力。同时，在友情中交织进人生和事业的信念，最后归结为富于理性的结论，是学人之诗的显著特色。诗中还浸润着不屈遗民的高风亮节，富于历史感和现实感，长期激励着爱国志士不屈斗争的勇志。",
    "content": [
      "【其一】",
      "清切频吹越石笳，穷愁犹驾阮生车。",
      "时当汉腊遗臣祭，义激韩仇旧相家。",
      "陵阙生哀回夕照，河山垂泪发春花。",
      "相将便是天涯侣，不用虚乘犯斗槎。",
      "【其二】",
      "愁听关塞遍吹笳，不见中原有战车。",
      "三户已亡熊绎国，一成犹启少康家。",
      "苍龙日暮还行雨，老树春深更着花。",
      "待得汉廷明诏近，五湖同觅钓鱼槎。"
    ],
    "comment": [
      "北京师范大学中文系教授邓魁英（《中国古代文学作品选》）：顾炎武这两首答傅山的诗，语言亲切，充满了对老友的挚爱和劝勉，由于两人都是博通淹贯的学人，所以诗歌博征繁引，广泛地运用历史典故表意。象第一首共八句，几乎句句都包含有史事典故而又挥洒自如，如盐撮水，显示出高超的驾驭文字的能力。",
      "浙江大学传媒与国际文化学院国际文化学系教授朱则杰：此诗（第二首）针对原倡流露的“叹息”消沉情绪，反复强调反清事业虽已失败，但总有一天能够重振旗鼓，兴复汉室。颈联“苍龙”两句，尤其表达了诗人自身老当益壮，矢志抗清的决心和信念，历来为人传诵不休。（《诗词精品：名家编注十九元明清诗一》）"
    ],
    "translation": "其一\n悲凉凄切，频缺频吹着刘越石那感人肺腑的胡笳，忧愁已极，仍然乘着阮籍那痛哭途穷的车驾。\n正当汉人的腊日，先朝遗臣照样按礼祭祀，凛然大义永远激励着深怀亡国仇恨的旧相之家。\n夕阳回照着先朝的陵墓宫阙，使人频添悲哀，河山流下眼泪，期待着大地发出新花。\n你我相互扶持，便是天涯的伴侣，用不着再白白去乘那浮海的木筏。\n其二\n令人忧愁啊！听到关塞处处吹起胡笳，可偏偏看不到中原地区有战车出发。\n楚国三户遗民已将秦国灭掉，十里方圆的土地依然能复兴少康之家。\n苍龙不顾日落还腾空行雨，老树在春深时更发出新花。\n等到汉家朝廷获胜的明诏到来，你我泛游五湖，同去寻觅钓鱼的木筏。",
    "intro": "《又酬傅处士次韵》是清代学者顾炎武所创作的两首七言律诗。第一首赞扬傅山的民族气节，对失去山河的悲痛之情也有抒发，顾炎武为其行为所感动，因此，他勉励友人要互相扶持；第二首，表达自己的复国之志，要遗民们坚持抗清，而不能隐居遁世，待到复国后，功成身退，才算得上有高尚的节操。此两首诗用典精当，对仗工稳，虽是次韵，却能不受束缚而挥洒自如。",
    "annotation": [
      "傅处士：傅山，作者友人。",
      "清切：清越激切。越石：晋人刘琨，字越石，以坚守抗敌著称。笳：胡笳。",
      "腊（zhà）：岁终祭神。汉腊借指明朝正朔。",
      "韩仇：指张良为韩国复仇事。",
      "“河山”句：用杜甫《春望》诗意。",
      "相将：相随，共同。",
      "斗：星斗。槎（chá）：筏子。",
      "熊绎（yì）国：指楚国。",
      "一成：古代计算土啧地面积的单位，方十里。启：开拓。少康：夏代中兴之主。",
      "汉庭：指代推翻清王朝后建立的汉民族政权。明诏：英明的诏令。",
      "“五湖”句：用范蠡复兴越国后功成身退、泛舟五湖典。"
    ]
  },
  {
    "id": "adcfe4db4312a4acf14acb10514286f3",
    "title": "白下",
    "authorName": "顾炎武",
    "authorId": "adcfe4db4312a4ac69d658d06a81681a",
    "dynasty": "清",
    "content": [
      "白下西风落叶侵，重来此地一登临。",
      "清笳皓月秋依垒，野烧寒星夜出林。",
      "万古河山应有主，频年戈甲苦相寻。",
      "从教一掬新亭泪，江水平添十丈深。"
    ]
  },
  {
    "id": "adcfe4db4312a4acc9dd2da1896abf60",
    "title": "汾州祭吴炎潘柽章二节士",
    "authorName": "顾炎武",
    "authorId": "adcfe4db4312a4ac69d658d06a81681a",
    "dynasty": "清",
    "content": [
      "露下空林百草残，临风有恸奠椒兰。",
      "韭溪血化幽泉碧，蒿里魂归白日寒。",
      "一代文章亡左马，千秋仁义在吴潘。",
      "巫招虞殡俱零落，欲访遗书远道难。"
    ]
  },
  {
    "id": "adcfe4db4312a4ac44c1efe6b4a77bef",
    "title": "海上",
    "authorName": "顾炎武",
    "authorId": "adcfe4db4312a4ac69d658d06a81681a",
    "dynasty": "清",
    "content": [
      "南营乍浦北南沙，终古提封属汉家。",
      "万里风烟通日本，一军旗鼓向天涯。",
      "楼船已奉征蛮敕，博望空乘泛海槎。",
      "愁绝王师看不到，寒涛东起日西斜。"
    ]
  },
  {
    "id": "adcfe4db4312a4ac44c1efe66315d08d",
    "title": "海上",
    "authorName": "顾炎武",
    "authorId": "adcfe4db4312a4ac69d658d06a81681a",
    "dynasty": "清",
    "content": [
      "日入空山海气侵，秋光千里自登临。",
      "十年天地干戈老，四海苍生吊哭深。",
      "水涌神山来白鸟，云浮仙阙见黄金。",
      "此中何处无人世，只恐难酬烈士心。"
    ]
  },
  {
    "id": "adcfe4db4312a4ac44c1efe66d33c568",
    "title": "海上",
    "authorName": "顾炎武",
    "authorId": "adcfe4db4312a4ac69d658d06a81681a",
    "dynasty": "清",
    "content": [
      "长看白日下芜城，又见孤云海上生。",
      "感慨河山追失计，艰难戎马发深情。",
      "埋轮拗镞周千亩，蔓草枯杨汉二京。",
      "今日大梁非旧国，夷门愁杀老侯嬴。"
    ]
  },
  {
    "id": "adcfe4db4312a4ac44c1efe6abd3f3ff",
    "title": "海上",
    "authorName": "顾炎武",
    "authorId": "adcfe4db4312a4ac69d658d06a81681a",
    "dynasty": "清",
    "content": [
      "满地关河一望哀，彻天烽火照胥台。",
      "名王白门江东去，故国降幡海上来。",
      "秦望云空阳鸟散，冶山天远朔风回。",
      "楼船见说军容盛，左次犹虚授铖才。"
    ]
  },
  {
    "id": "adcfe4db4312a4ac05825121c72155f9",
    "title": "赋得秋柳",
    "authorName": "顾炎武",
    "authorId": "adcfe4db4312a4ac69d658d06a81681a",
    "dynasty": "清",
    "content": [
      "昔日金枝间白花，只今摇落向天涯。",
      "条空不系长征马，叶少难藏觅宿鸦。",
      "老去桓公重出塞，罢官陶令乍归家。",
      "先皇玉座灵和殿，泪洒西风夕日斜。"
    ]
  },
  {
    "id": "adcfe4db4312a4acb513cb62684e3207",
    "title": "酬朱监纪四辅",
    "authorName": "顾炎武",
    "authorId": "adcfe4db4312a4ac69d658d06a81681a",
    "dynasty": "清",
    "content": [
      "十载江南事已非，与君辛苦各生归。",
      "愁看京口三军溃，痛说扬州十日围。",
      "碧血未消今战垒，白头相见旧征衣。",
      "东京朱祜年犹少，莫向尊前叹式微。"
    ]
  },
  {
    "id": "adcfe4db4312a4ac9eab6b69b1f12f18",
    "title": "金坛县南五里顾龙山上有高皇帝御题词一阕",
    "authorName": "顾炎武",
    "authorId": "adcfe4db4312a4ac69d658d06a81681a",
    "dynasty": "清",
    "content": [
      "突兀孤亭上碧空，高皇于此下江东。",
      "即今御笔留题处，想见神州一望中。",
      "黄屋非心天下计，青山如旧帝王宫。",
      "丹阳父老多遗恨，尚与儿童诵《大风》。"
    ]
  },
  {
    "id": "adcfe4db4312a4ac0617c8e908702093",
    "title": "赠路舍人",
    "authorName": "顾炎武",
    "authorId": "adcfe4db4312a4ac69d658d06a81681a",
    "dynasty": "清",
    "content": [
      "自分寒灰即溺余，非君那得更吹嘘。",
      "穷交义重千金许，疾吏情深一上书。",
      "大麓阳飙回宿草，岷江春水下枯鱼。",
      "丁宁未忍津头别，此去防身计莫疏。"
    ]
  },
  {
    "id": "adcfe4db4312a4aca30414599c3fca20",
    "title": "刘谏议祠",
    "authorName": "顾炎武",
    "authorId": "adcfe4db4312a4ac69d658d06a81681a",
    "dynasty": "清",
    "content": [
      "皂囊有史漫传名，白日黄泉气未平。",
      "自古国亡缘宦者，可怜身没尚书生。",
      "荒阡草长妖狐出，旧驿风寒劣马行。",
      "一自德陵升驭后，山河祠庙总沦倾。"
    ]
  },
  {
    "id": "adcfe4db4312a4ac3525bf99d37de408",
    "title": "与江南诸子别",
    "authorName": "顾炎武",
    "authorId": "adcfe4db4312a4ac69d658d06a81681a",
    "dynasty": "清",
    "content": [
      "绝色飘零苦著书，朅来行李问何如。",
      "云生岱北天多雨，水决淮壖地上鱼。",
      "浊酒不忘千载上，荒鸡犹唱二更余。",
      "诸公莫效王尼叹，随处容身足草庐。"
    ]
  },
  {
    "id": "adcfe4db4312a4acfae05bc49ae3d4f3",
    "title": "三月十九日有事于攒宫时闻缅国之报",
    "authorName": "顾炎武",
    "authorId": "adcfe4db4312a4ac69d658d06a81681a",
    "dynasty": "清",
    "content": [
      "此日空阶荐一觞，轩台云气久芒芒。",
      "时来夏后还存祀，识定凡君自未亡。",
      "宿鸟乍归陵树稳，春花初放果园香。",
      "年年沾洒频寒食，咫尺龙髯近帝旁。"
    ]
  },
  {
    "id": "adcfe4db4312a4aceae00fccef9cd330",
    "title": "五十初度时在昌平",
    "authorName": "顾炎武",
    "authorId": "adcfe4db4312a4ac69d658d06a81681a",
    "dynasty": "清",
    "content": [
      "居然濩落念无成，隙驷流萍度此生。",
      "远路不须愁日暮，老年终自望河清。",
      "常随黄鹄翔山影，惯听青骢别塞声。",
      "举目陵京犹旧国，可能钟鼎一扬名。"
    ]
  },
  {
    "id": "adcfe4db4312a4ac06780a08edf15604",
    "title": "过苏禄国王墓",
    "authorName": "顾炎武",
    "authorId": "adcfe4db4312a4ac69d658d06a81681a",
    "dynasty": "清",
    "content": [
      "丰碑遥见炳奎题，尚忆先朝宠日磾。",
      "世有国人供洒扫，每勤词客驻轮蹄。",
      "九河冰壮尨狐出，十二城荒白鹤栖。",
      "下马一为郯子问，中原云鸟正凄迷。"
    ]
  },
  {
    "id": "adcfe4db4312a4ac5793339f3884e67a",
    "title": "五台山",
    "authorName": "顾炎武",
    "authorId": "adcfe4db4312a4ac69d658d06a81681a",
    "dynasty": "清",
    "content": [
      "东临真定北云中，盘薄幽并一气通。",
      "欲得宝符山上是，不须参礼化人宫。"
    ]
  },
  {
    "id": "adcfe4db4312a4acbd937f32e01c5356",
    "title": "古北口",
    "authorName": "顾炎武",
    "authorId": "adcfe4db4312a4ac69d658d06a81681a",
    "dynasty": "清",
    "content": [
      "雾灵山上杂花生，山下流泉入塞声。",
      "却恨不逢张少保，碛南犹筑受降城。"
    ]
  },
  {
    "id": "adcfe4db4312a4ac7909ddb25c98945a",
    "title": "路舍人客居太湖东山三十年，寄此代柬",
    "authorName": "顾炎武",
    "authorId": "adcfe4db4312a4ac69d658d06a81681a",
    "dynasty": "清",
    "content": [
      "翡翠年深伴侣稀，清霜憔悴减毛衣。",
      "自从一上南枝宿，更不回身向北飞！"
    ]
  },
  {
    "id": "adcfe4db4312a4ac350e9b5c3288db7e",
    "title": "重谒孝陵",
    "authorName": "顾炎武",
    "authorId": "adcfe4db4312a4ac69d658d06a81681a",
    "dynasty": "清",
    "content": [
      "旧识中官及老僧，相看多怪往来曾。",
      "问君何事三千里，春谒长陵秋孝陵。"
    ]
  },
  {
    "id": "adcfe4db4312a4ac43cb10ccebd91e90",
    "title": "秋山",
    "authorName": "顾炎武",
    "authorId": "adcfe4db4312a4ac69d658d06a81681a",
    "dynasty": "清",
    "content": [
      "秋山复秋水，秋花红未已。",
      "烈风吹山冈，磷火来城市。",
      "天狗下巫门，白虹属军垒。",
      "可怜壮哉县，一旦生荆杞。",
      "归元贤大夫，断脰良家子。",
      "楚人固焚麇，庶几歆旧祀。",
      "勾践栖山中，国人能致死。",
      "叹息思古人，存亡自今始。"
    ]
  },
  {
    "id": "adcfe4db4312a4acd12f00305b393be7",
    "title": "禹陵",
    "authorName": "顾炎武",
    "authorId": "adcfe4db4312a4ac69d658d06a81681a",
    "dynasty": "清",
    "content": [
      "大禹巡南守，相传此地崩。",
      "礼同虞帝陟，神契鼎湖升。",
      "窆石形模古，墟宫世代仍。",
      "探奇疑是穴，考典或言陵。",
      "玉帛千年会，山河一气凭。",
      "御香来敕使，主守付髡僧。",
      "树暗岩云积，苔深壑雨蒸。",
      "鸺鹠呼冢柏，蝙蝠下祠镫。",
      "余烈犹于越，分封并杞鄫。",
      "国诒明德胙，人有霸图称。",
      "往者三光坠，江干一障乘。",
      "投戈降北固，授孑守西兴。",
      "冲主常虚己，谋臣动自矜。",
      "普天皆爵禄，无地使贤能。",
      "合战山回雾，穷追海践冰。",
      "蠡城迷白草，镜沼烂红菱。",
      "樵采冈林遍，弓刀坞壁增。",
      "遗文留仆碣，仄径长荒藤。",
      "望古频搔首，嗟今更抚膺。",
      "会稽山色好，凄恻独攀登。"
    ]
  },
  {
    "id": "adcfe4db4312a4ac895acb85d73f6e46",
    "title": "华山",
    "authorName": "顾炎武",
    "authorId": "adcfe4db4312a4ac69d658d06a81681a",
    "dynasty": "清",
    "content": [
      "四序乘金气，三峰压大河。",
      "巨灵雄赑屃，白帝俨巍峨。",
      "地劣窥天井，云深拜斗阿。",
      "夕岚开翠巘，初月上青柯。",
      "欲摘星辰堕，还虞虎豹诃。",
      "正冠朝殿阖，持杖叱羲和。",
      "势扼双崤壮，功从驷伐多。",
      "未归桃塞马，终负鲁阳戈。",
      "山鬼知秦帝，蛮王属赵佗。",
      "出关收楚魏，浮水下江沱。",
      "老尚思三辅，愁仍续《九歌》。",
      "唯应王景略，岁晚一来过。"
    ]
  },
  {
    "id": "adcfe4db4312a4aceaa515c9331689b2",
    "title": "将去关中别中尉存杠于慈恩寺塔下",
    "authorName": "顾炎武",
    "authorId": "adcfe4db4312a4ac69d658d06a81681a",
    "dynasty": "清",
    "content": [
      "廓落悲王子，栖迟爱友朋。",
      "荒郊纡策马，猎径傍韝鹰。",
      "土室人稀到，衡门客少应。",
      "倾壶频进酒，散帙每挑灯。",
      "叹昔当忧患，先人独战兢。",
      "薄田遗豆面，童阜剩薪蒸。",
      "疾病嗟年老，虔恭尚夙兴。",
      "芋魁收蜀郡，瓜种送东陵。",
      "世业为奴有，空名任盗憎。",
      "幸余忠厚福，犹见子孙承。",
      "渭水徂年赤，岐山一夜崩。",
      "低头从灶养，脱迹溷林僧。",
      "毒计哀坑赵，淫刑虐用鄫。",
      "忠魂依井植，碧血到泉凝。",
      "困鬣时防罟，惊禽早避矰。",
      "屡扪追驷舌，莫运击蛇肱。",
      "谬忝师资敬，多将气谊凭。",
      "深情占复始，积德望高升。",
      "子建工诗早，河间好学称。",
      "堂垣逾旧大，国邑与前增。",
      "九鼎知犹重，三光信有徵。",
      "沈埋随剑玺，变化待鲲鹏。",
      "树落龙池雪，风悬雁塔冰。",
      "更期他日会，拄杖许同登。"
    ]
  },
  {
    "id": "adcfe4db4312a4ac568f6c93672d7b6b",
    "title": "赠孙徵君奇逢",
    "authorName": "顾炎武",
    "authorId": "adcfe4db4312a4ac69d658d06a81681a",
    "dynasty": "清",
    "content": [
      "海内人师少，中原世运屯。",
      "微言垂旧学，懿德本先民。",
      "早岁多良友，同时尽诤臣。",
      "苍黄悲诏狱，慷慨急交亲。",
      "党锢时方解，儒林气始申。",
      "明廷来尺一，空谷贲蒲轮。",
      "未改幽栖志，聊存不辱身。",
      "名高悬白日，道大屈黄巾。",
      "卫国容尼父，燕山住子春。",
      "门人持笈满，郡守式庐频。",
      "竹柏心弥劲，陶镕化益醇。",
      "登年几上寿，乐道即长贫。",
      "尚有传经日，非无拜老辰。",
      "伏生终入汉，绮里只辞秦。",
      "自愧材能劣，深承意谊真。",
      "惟应从卜筑，长与讲堂邻。"
    ]
  },
  {
    "id": "adcfe4db4312a4ac46bc25fb6d00aea6",
    "title": "子德李子闻余在难特走燕中告急诸友人复驰至济南省视于其行也作诗赠之",
    "authorName": "顾炎武",
    "authorId": "adcfe4db4312a4ac69d658d06a81681a",
    "dynasty": "清",
    "content": [
      "急难良朋节，扶危烈士情。",
      "平居高独行，此去为同盟。",
      "抚剑来燕市，扬鞭走易京。",
      "黄埃随马涨，黑水系船横。",
      "救宋裳初裹，囚梁狱未成。",
      "盈庭多首鼠，中路复怔营。",
      "已涉平原里，遄驱历下城。",
      "云浮泉气活，日丽岳林明。",
      "夜树蝉初引，晨巢鹊亟鸣。",
      "喜犹存卞璞，幸不蹈秦坑。",
      "劳苦词难毕，悲欢事忽并。",
      "橐饘勤问遗，寝息共论评。",
      "发愤皆公正，姱修自幼清。",
      "君贤关羽弟，我愧季心兄。",
      "将伯呼朝士，同人召友生。",
      "《诗》《书》仍烬溺，禹稷竟冠缨。",
      "颇忆过从数，深嗟岁序更。",
      "川岩句注险，池馆蓟丘平。",
      "每并登山屐，常随泛月觥。",
      "诗从歌伎采，辩使坐宾惊。",
      "禄位扬雄小，囊钱赵壹轻。",
      "与君俱好遁，于世本无争。",
      "史论悲钩党，儒流薄近名。",
      "材能尊选懦，仁义怵孤茕。",
      "自得忘年老，聊存处困贞。",
      "不才偏累友，有胆尚谈兵。",
      "坎窞何当出，虞机讵可撄。",
      "殷勤申别款，落寞感精诚。",
      "禽海填应满，鳌山抃岂倾。",
      "相期非早暮，渭钓与莘耕。"
    ]
  },
  {
    "id": "adcfe4db4312a4acb50673a249063d3a",
    "title": "雨中至华下宿王山史家",
    "authorName": "顾炎武",
    "authorId": "adcfe4db4312a4ac69d658d06a81681a",
    "dynasty": "清",
    "content": [
      "重寻荒径一冲泥，谷口墙东路不迷。",
      "万里河山人落落，三秦兵甲雨凄凄。",
      "松阴旧翠长浮院，菊芯初黄欲照畦。",
      "自笑漂萍垂老客，独骑羸马上关西。"
    ]
  },
  {
    "id": "adcfe4db4312a4ac43cb10cc34dcadcb",
    "title": "秋山",
    "authorName": "顾炎武",
    "authorId": "adcfe4db4312a4ac69d658d06a81681a",
    "dynasty": "清",
    "content": [
      "秋山复秋山，秋雨连山殷。",
      "昨日战江口，今日战山边。",
      "已闻右甄溃，复见左拒残。",
      "旌旗埋地中，梯冲舞城端。",
      "一朝长平败，伏尸遍冈峦。",
      "北去三百舸，舸舸好红颜。",
      "吴口拥橐驼，鸣笳入燕关。",
      "昔时鄢郢人，犹在城南间。"
    ]
  },
  {
    "id": "adcfe4db4312a4acc87c2251dd5e6a79",
    "title": "精卫",
    "authorName": "顾炎武",
    "authorId": "adcfe4db4312a4ac69d658d06a81681a",
    "dynasty": "清",
    "content": [
      "万事有不平，尔何空自苦；长将一寸身，衔木到终古？",
      "我愿平东海，身沉心不改；大海无平期，我心无绝时。",
      "呜呼！君不见，西山衔木众鸟多，鹊来燕去自成窠。"
    ]
  },
  {
    "id": "adcfe4db4312a4ac54457ac2780ecda7",
    "title": "义士行",
    "authorName": "顾炎武",
    "authorId": "adcfe4db4312a4ac69d658d06a81681a",
    "dynasty": "清",
    "content": [
      "饮此一杯酒，浩然思古人。自来三晋多义士，程婴公孙杵臼无其伦。",
      "下宫之难何仓卒，宾客衣冠非旧日。裤中孤儿未可知，十五年后当何时。",
      "有如不幸先朝露，此恨悠悠谁与诉。一心立赵事竟成，存亡死生非所顾。",
      "呜呼赵朔之客真奇特，人主之尊或不能得，独有人兮长叹空山侧。"
    ]
  },
  {
    "id": "adcfe4db4312a4acc4301ca29b224d57",
    "title": "怀人",
    "authorName": "顾炎武",
    "authorId": "adcfe4db4312a4ac69d658d06a81681a",
    "dynasty": "清",
    "content": [
      "秋风下南国，江上来飞鸢。江头估客几千辈，其中别有东吴船。",
      "吴儿解作吴中曲，扣舷一唱悲歌续。乍回别鹤下重云，一叫哀猿坠深木。",
      "曲中山水不分明，似是衡山与洞庭。日出长风送舟去，只留江树青冥冥。",
      "湘山削立天之角，五岭盘纡同一握。嵚崟七十有二峰，紫盖独不朝衡岳。",
      "万里江天木叶稀，行人相见客沾衣。寄言此日南征雁，一到春来早北归。"
    ]
  },
  {
    "id": "adcfe4db4312a4ac54ba9c456fc8ddc7",
    "title": "秀州",
    "authorName": "顾炎武",
    "authorId": "adcfe4db4312a4ac69d658d06a81681a",
    "dynasty": "清",
    "content": [
      "秀州城下水，日夜生春云。",
      "云舍秀州塔，鸟下吴江濆。",
      "我愿乘此鸟，一见沧海君。",
      "异人不可遇，力士难再得。",
      "海内不乏贤，何以酬六国。",
      "将从马伏波，田牧边郡北。",
      "复念少游言，凭高一凄恻。"
    ]
  },
  {
    "id": "adcfe4db4312a4ac3ec5cbcfbe6daa8b",
    "title": "桃叶歌",
    "authorName": "顾炎武",
    "authorId": "adcfe4db4312a4ac69d658d06a81681a",
    "dynasty": "清",
    "content": [
      "桃叶歌，歌宛转。旧日秦淮水清浅，此曲之兴自早晚。",
      "青溪桥边日欲斜，白土冈下驱虞车。越州女子颜如花，中官采取来天家，可怜马上弹琵琶。",
      "三月桃花四月叶，已报北兵屯六合。宫车塞上行，塞马江东猎。",
      "桃叶复桃根，残英委白门。相逢冶城下，犹有六朝魂。"
    ]
  },
  {
    "id": "adcfe4db4312a4ac9f01390ffa2fa1fc",
    "title": "劳山歌",
    "authorName": "顾炎武",
    "authorId": "adcfe4db4312a4ac69d658d06a81681a",
    "dynasty": "清",
    "content": [
      "劳山拔地九千丈，崔嵬势压齐之东。下视大海出日月，上接元气包鸿蒙。",
      "幽岩秘洞难具状，烟雾合沓来千峰。华楼独收众山景，一一环立生姿容。",
      "上有巨峰最崱力，数载榛莽无人踪。重厓复岭行未极，涧壑窈窕来相通。",
      "天高日入不闻语，悄然众籁如秋冬。奇花名药绝凡境，世人不识疑天工。",
      "云是老子曾过此，后有济北黄石公。至今号作神人宅，凭高结构留仙宫。",
      "吾闻东岳泰山为最大，虞帝柴望秦皇封。其东直走千余里，山形不绝连虚空。",
      "自此一山奠海右，截然世界称域中。以外岛屿不可计，纷纭出没多鱼龙。",
      "八神祠宇在其内，往往棋置生金铜。古言齐国之富临淄次即墨，何以满目皆蒿蓬。",
      "捕鱼山之旁，伐木山之中。犹见山樵与村童，春日会鼓声逢逢。",
      "此山之高过岱宗，或者其让云雨功。宣气生物理则同，旁薄万古无终穷。",
      "何时结屋依长松，啸歌山椒一老翁。"
    ]
  },
  {
    "id": "adcfe4db4312a4acb7a373d01e9d2ce1",
    "title": "秋雨",
    "authorName": "顾炎武",
    "authorId": "adcfe4db4312a4ac69d658d06a81681a",
    "dynasty": "清",
    "content": [
      "生无一锥土，常有四海心。",
      "流转三数年，不得归园林。",
      "蹠地每涂淖，窥天久曀阴。",
      "尚冀异州贤，山川恣搜寻。",
      "秋雨合淮泗，一望无高深。",
      "眼中隔泰山，斧柯未能任。",
      "车没断崖底，路转崇冈岑。",
      "客子何所之，停骖且长吟。",
      "夸父念西渴，精卫怜东沈。",
      "何以解吾怀，嗣宗有遗音。"
    ]
  },
  {
    "id": "adcfe4db4312a4ac1fa01995e4a53d59",
    "title": "赠林处士古度",
    "authorName": "顾炎武",
    "authorId": "adcfe4db4312a4ac69d658d06a81681a",
    "dynasty": "清",
    "content": [
      "老者人所敬，于今乃贱之。",
      "临财但苟得，不复知廉维。",
      "五官既不全，造请无虚时。",
      "赵孟语谆谆，烦乱不可治。",
      "期颐悲褚渊，耄齿嗟苏威。",
      "以此住人间，动辄为世嗤。",
      "嶷嶷林先生，自小工文辞。",
      "彬彬万历中，名硕相因依。",
      "高会白下亭，卜筑青溪湄。",
      "同心游岱宗，谊友从湘累。",
      "江山忽改色，草木皆枯萎。",
      "受命松柏独，不改青青姿。",
      "今年八十一，小字书新诗。",
      "方正既无诎，聪明矧未衰。",
      "吾闻王者兴，巡狩名山来。",
      "百年且就见，况德为人师。",
      "唯此耇成人，皇天所慭遗。",
      "以洗多寿辱，以作邦家基。"
    ]
  },
  {
    "id": "adcfe4db4312a4ac21c8f6392f2667fe",
    "title": "王官谷",
    "authorName": "顾炎武",
    "authorId": "adcfe4db4312a4ac69d658d06a81681a",
    "dynasty": "清",
    "content": [
      "士有负盛名，卒以亏大节。",
      "咎在见事迟，不能自引决。",
      "所以贵知几，介石称贞洁。",
      "唐至昭宗时，干戈满天阙。",
      "贤人虽发愤，无计匡杌隉。",
      "邈矣司空君，保身类明哲。",
      "坠笏雒阳墀，归来卧积雪。",
      "视彼六臣流，耻与冠裳列。",
      "遗像在山厓，清风动岩穴。",
      "堂茅一亩深，壁树千寻绝。",
      "不复见斯人，有怀徒郁切。"
    ]
  },
  {
    "id": "adcfe4db4312a4ac9ae27f002b9b7308",
    "title": "重过代州赠李处士因笃在陈君上年署中",
    "authorName": "顾炎武",
    "authorId": "adcfe4db4312a4ac69d658d06a81681a",
    "dynasty": "清",
    "content": [
      "雁门春草碧，且复过滹沱。为念离群友，三年愁绪多。",
      "鲁酒千钟意不快，龟山蔽目齐都隘。却来赵国访廉颇，还到关中寻郭解。",
      "陈君心事望诸俦，吾友高才冠雍州。玉轴香浮铃阁晓，彩毫光照射堂秋。",
      "人来楚客三闾后，赋似梁园枚马游。句注山边余旧垒，五原关下临河水。",
      "青冢哀笳出汉宫，白登奇计还天子。穷愁那得一篇书，幸有心期托后车。",
      "又逐天风归大海，好凭春水寄双鱼。"
    ]
  },
  {
    "id": "adcfe4db4312a4aca0f09a204fc9eec7",
    "title": "得伯常中尉书却寄并示朱烈王太和二门人",
    "authorName": "顾炎武",
    "authorId": "adcfe4db4312a4ac69d658d06a81681a",
    "dynasty": "清",
    "content": [
      "岱云东浮日西晻，下有畸人事铅椠。",
      "忽来青岛衔尺书，月入轩棂灯吐焰。",
      "别子三年断音问，敝裘白发空冉冉。",
      "引领常睎函谷关，停骖尚忆终南广。",
      "濒行把酒送余去，重来何日当分陕。",
      "腐儒衰老岂所望，感此深情刻琬琰。",
      "担簦百舍不自量，可能再上三峰险。",
      "君家贤甥与令嗣，舞雩归咏同曾点。",
      "尚论千秋品并堪，以吾一日年犹忝。",
      "期君且复慰离愁，勿向流光悲荏苒。"
    ]
  },
  {
    "id": "adcfe4db4312a4ac10d825d7e63749fc",
    "title": "太原寄王高士锡阐",
    "authorName": "顾炎武",
    "authorId": "adcfe4db4312a4ac69d658d06a81681a",
    "dynasty": "清",
    "content": [
      "游子一去家，十年愁不见。",
      "愁如汾水东，不到吴江岸。",
      "异地各荣衰，何繇共言宴。",
      "忽睹子纲书，欣然一称善。",
      "知交尽四海，岂必无英彦。",
      "贵此金石情，出处同一贯。",
      "太行冰雪积，沙塞飞蓬转。",
      "何能久不老，坐看人间换。",
      "惟有方寸心，不与玄鬟变。"
    ]
  },
  {
    "id": "adcfe4db4312a4ace03177940db34f8b",
    "title": "灵石县东北三十五里神林晋介之推祠",
    "authorName": "顾炎武",
    "authorId": "adcfe4db4312a4ac69d658d06a81681a",
    "dynasty": "清",
    "content": [
      "古人有至心，不在狷与忍。",
      "国禄既弗加，吾身可以隐。",
      "去矣适其时，耕此荒山畛。",
      "更与贤母偕，丘壑情同允。",
      "卓哉鸾凤姿，飘飘高自引。",
      "向使属戎行，岂其逊枝轸。",
      "出处何必齐，此心期各尽。",
      "末世多浮谈，有类激小忿。",
      "割股固荒唐，焚山事可哂。",
      "微哉仲子廉，立操同蚯蚓。",
      "遗祠君故乡，父老事惟谨。",
      "牡丹异凡花，春深洗铅粉。",
      "况此黄芦林，晚送秋风紧。",
      "厉彼顽钝徒，英名代无陨。"
    ]
  },
  {
    "id": "adcfe4db4312a4ac05d45d24a9752bdf",
    "title": "冬至寓汾州之阳城里中尉敏滹家祭毕而饮有作其一",
    "authorName": "顾炎武",
    "authorId": "adcfe4db4312a4ac69d658d06a81681a",
    "dynasty": "清",
    "content": [
      "岁时常祭祀，朝夕自饔飧。",
      "尚是先人祚，谁非故国恩。",
      "枯畦残宿雪，冻树出初皦。",
      "奠醊求何所，邻家借小园。"
    ]
  },
  {
    "id": "adcfe4db4312a4ac1eec0be9e517c5de",
    "title": "桃花溪歌赠陈处士梅",
    "authorName": "顾炎武",
    "authorId": "adcfe4db4312a4ac69d658d06a81681a",
    "dynasty": "清",
    "content": [
      "陶君有五柳，更想桃花源。山徊路转不知处，到今高士留空言。",
      "太丘之后多君子，门前正对桃花水。嘉蔬名木本先畴，海志山经成外史。",
      "曾作诸生三十年，老来自种溪前田。四百甲子颜犹少，有与疑年但一笑。",
      "有时提壶过比邻，笑谈烂漫皆天真。酒酣却说神光始，感慨酒澜不可止。",
      "老人尚记为儿时，烟火万里连江畿。斗米三十谷如土，春花秋月同游嬉。",
      "定陵龙驭归苍昊，国事人情亦草草。桑田沧海几回更，只今尚有遗民老。",
      "语罢长谣更浮白，七十年来似畴昔。与君同是避秦人，不醉春光良可惜。",
      "春非我春，秋非我秋。惟有桃花年年开，溪水年年流，为君酌酒长无愁。"
    ]
  },
  {
    "id": "adcfe4db4312a4acfe69af213471ead2",
    "title": "酬王处士九日见怀之作",
    "authorName": "顾炎武",
    "authorId": "adcfe4db4312a4ac69d658d06a81681a",
    "dynasty": "清",
    "appreciation": "这是一首赠诗。王处士，名炜是作者的好友。此诗写出了他们虽天涯沦落，却肝胆相照的友情，写得沉着深挚。这是一首酬答诗，但与一般应酬之作不同。它在抒写离情别愫之中，又交织着对国家兴亡的深沉感慨，而这两种情感却是如此有机地熔铸在一起，整首诗苍凉沉郁，情切意深，表达了作者对清朝统治者的不满，颇能打动读者的心弦。诗中「肝胆」指自己的爱国之志，或对于故国的赤胆忠心。「阅」见证。表出了作者虽已衰老，且明知复国无望，仍然矢志不渝、坚持到底的决心。此诗风格：沉郁悲怆，深沉凝重。\n顾亭林的这首《酬王处士九日见怀之作》，在晚秋的背景下，抒写着身事、家事、国事的情怀——惊觉秋老，满眼黄花，萧索的色调充溢字里行间；故人天涯，离怀浊酒，悲怆的感慨触手可接；两鬓斑白，逐客无家，苍凉的情绪弥漫不散；天地变色，神州易主，郁结的哀愁直透骨髓；但肝胆犹存，江山作证，坚贞的心志更催人泪下。诗人将满腔块垒，诉诸这些交织的形象，熔铸成一首节奏铿锵的五言律诗，展现出沉郁苍凉，悲壮凝重的风格特征。",
    "content": [
      "是日惊秋老，相望各一涯。",
      "离怀消浊酒，愁眼见黄花。",
      "天地存肝胆，江山阅鬓华。",
      "多蒙千里讯，逐客已无家。"
    ],
    "translation": "重阳节这一天突然发现已经到了晚秋时节，不免心惊，你我天各一方，只能遥相瞩望。\n离别思念的情怀唯有靠浊酒排遣，忧愁中满目都是丛生的菊花。\n我且把自己这一腔报国的忠肝义胆留存给苍天大地，让故国的江山见证我斑白的鬓角吧。\n多多承蒙你千里之外的关怀询问，我是一个亡国之人，如同被放逐一样，已经无家可归。",
    "intro": "《酬王处士九日见怀之作》是明末清初诗人顾亭林的诗作，作者把深沉的爱国情怀与自己的人生遭际、眼前的具体情境紧密结合在一起，融铸为凝练精纯的诗句，形成了沉郁、凝重的风格。",
    "annotation": [
      "酬：以诗文相赠答。",
      "王处士：王炜暨（jì）。处士，旧时指有才德而不出来做官的人。",
      "九日：指阴历九月九日，即重阳节。",
      "秋老：指暮秋时节。",
      "「相望各一涯」句：两人各在一方，彼此殷切想念。相望，互相怀念；一涯，一个角落。",
      "浊酒：用糯米、黄米等酿制的酒，较混浊。 ",
      "愁眼：忧愁的眼光。",
      "黄花：菊花。",
      "阅：经历。",
      "「天地存肝胆」句：天地间还存在有肝胆相照的人。",
      "「江山阅鬓华」句：经历江山（指国家）的兴衰变化，不觉两鬓已经花白。（在文中也可译为「见证」，让故国的江山见证我斑白的鬓角吧。）鬓华，鬓髮花白。",
      "讯：问讯。",
      "逐客：这里指作者已流落在外，就象被放逐一样。"
    ]
  },
  {
    "id": "adcfe4db4312a4ac534a3b0d6c125a4f",
    "title": "又酬傅处士次韵二首（其二）",
    "authorName": "顾炎武",
    "authorId": "adcfe4db4312a4ac69d658d06a81681a",
    "dynasty": "清",
    "content": [
      "愁听关塞遍吹笳，不见中原有战车。",
      "三户已亡熊绎国，一成犹启少康家。",
      "苍龙日暮还行雨，老树春深更着花。",
      "待得汉廷明诏近，五湖同觅钓鱼槎。"
    ]
  },
  {
    "id": "adcfe4db431ec389040dc63a825e4246",
    "title": "游天宁寺",
    "authorName": "俞绣孙",
    "authorId": "adcfe4db431ec389d1457b72d1457b72",
    "dynasty": "清",
    "content": [
      "东风吹絮暮春时，客到禅扉有鹤知。",
      "松树两行青嶂立，藤花一架紫云垂。",
      "无缘福地生欢喜，但祝人间少别离。",
      "归去也应更回首，暮钟声里意迟迟。"
    ]
  },
  {
    "id": "adcfe4db431f2849ce2a187232b936a2",
    "title": "秋树",
    "authorName": "顾莼",
    "authorId": "adcfe4db431f28498698ff9261b1fb3f",
    "dynasty": "清",
    "content": [
      "孤干贞心迥出尘，不随凡本共沈沦。",
      "还期鸾鹤重留迹，无奈风霜老此身。",
      "大厦于今望梁栋，空山到处有荆榛。",
      "汉家大将思冯异，不为江潭泪满巾。"
    ]
  },
  {
    "id": "adcfe4db4330eafc35751a2d76f68dfb",
    "title": "新昌县寄朱启宇",
    "authorName": "张可前",
    "authorId": "adcfe4db4330eafcd1457b72d1457b72",
    "dynasty": "清",
    "content": [
      "负郭三家市，窥城万木村。",
      "水春喧雨急，山烧入云昏。",
      "露草蛇盘径，风林虎啸门。",
      "何时荒僻地，归与故人论。"
    ]
  },
  {
    "id": "adcfe4db4335394481bcad25991fe64e",
    "title": "黄州晚泊",
    "authorName": "李调元",
    "authorId": "adcfe4db43353944ab2b41c63fab5890",
    "dynasty": "清",
    "content": [
      "赤壁烟初合，乌林月欲升。",
      "鸟投遥岸树，人语隔江镫。",
      "梦去家疑近，愁来枕自凭。",
      "天涯游子意，寒夜总难胜。"
    ]
  },
  {
    "id": "adcfe4db4335394425bf0f81a8b839e5",
    "title": "舟中晚兴",
    "authorName": "李调元",
    "authorId": "adcfe4db43353944ab2b41c63fab5890",
    "dynasty": "清",
    "content": [
      "漫说心如箭，其如棹泊迟。",
      "人喧上滩处，鸥避下帆时。",
      "路转山犹见，钟鸣寺始知。",
      "回头语黄帽，此地正宜诗。"
    ]
  },
  {
    "id": "adcfe4db43353944be8333249aae2aa9",
    "title": "由白塔灞渡东津",
    "authorName": "李调元",
    "authorId": "adcfe4db43353944ab2b41c63fab5890",
    "dynasty": "清",
    "content": [
      "出郭眄遥岑，过渡得佳境。",
      "长风走溪声，落日横塔影。",
      "入林路愈细，村口光耿耿。",
      "仿佛别有天，鸡犬自闾井。",
      "不见打鱼人，但见钓鱼艇。"
    ]
  },
  {
    "id": "adcfe4db43353944a0c812be19f497c2",
    "title": "清远峡",
    "authorName": "李调元",
    "authorId": "adcfe4db43353944ab2b41c63fab5890",
    "dynasty": "清",
    "content": [
      "日日看山行，山亦日日变。",
      "就中数清远，造物工锻炼。",
      "危崖势欲合，巨灵擘两片。",
      "凿开混沌天，中通江一线。",
      "泉多伏莽飞，石半临江断。",
      "云截峰腰齐，雨洗岩容换。",
      "木客解吟诗，枫人尽目悍。",
      "树根长于蛇，入壁忽不见。",
      "但闻隔涧中，时有猿相唤。",
      "所见旋即忘，究竟空健羡。",
      "不如坐孤舟，读尽书一卷。"
    ]
  },
  {
    "id": "adcfe4db4335812f526f566d90607f97",
    "title": "简郭梅豁乞竹",
    "authorName": "何毓秀",
    "authorId": "adcfe4db4335812fd1457b72d1457b72",
    "dynasty": "清",
    "content": [
      "为爱浮筠覆药栏，肯烧玉版佐朝餐。",
      "南湖杜若香同瘦，西郭荼蘼月共寒。",
      "问字客来阴作席，抱琴人至箨为冠。",
      "奚童草就平安报，日日柴门一探看。"
    ]
  },
  {
    "id": "adcfe4db433e97f0ad2a2400e2c8fef8",
    "title": "题孙平叔中丞婆娑洋集",
    "authorName": "赵慎畛",
    "authorId": "adcfe4db433e97f017ed8abef442d33f",
    "dynasty": "清",
    "content": [
      "赤嵌屼嵂东瀛东，金瓯图版恢鸿蒙。",
      "横海使者令肃风，诏整六师修我戎。",
      "梁溪中丞今夔龙，用作霖雨舟楫功。",
      "飞符秉节开艨艟，针经直指鲲鹿踪。",
      "笔筹寰海镜照空，元精炯炯星罗胸。",
      "高张牙纛尊威容，谈笑可却千罴熊。",
      "荷兰旧徼南北通，久披障翳疏覭髳。",
      "来往程甫三月中，峭帆瞥尔轻于鸿。",
      "纲维经纬劳匆匆，余事犹复裁诗筒。",
      "瑰玮俶诡摛掞工，光烛海日榑桑红。",
      "揽胜蒐奇谁为同，毋乃踵继玉局翁。",
      "归装一帙携示侬，如聆仙乐耳忽聪。",
      "周回旷若昭发蒙，沧溟历历收双瞳。",
      "嗟我犹扶麻中蓬，闽疆附骥疲驽从。",
      "何术调御蜃幻虹，官箴民俗省厥躬。",
      "读君新诗铿洪钟，匪等小技矜雕虫。",
      "蔼如仁言德符充，海熟番荒生计崇。",
      "睢盱谁怜穷发穷，花鬘麻达罔不恫。",
      "同心善始而一终，他山还借玉以攻。",
      "此行此诗嘉惠隆，武库岂仅军威雄。",
      "应须刻石垂苍穹，穆如作诵山甫庸。"
    ]
  },
  {
    "id": "adcfe4db4340ba517351f396c03253e9",
    "title": "阳滩",
    "authorName": "夏骃",
    "authorId": "adcfe4db4340ba51d1457b72d1457b72",
    "dynasty": "清",
    "content": [
      "叠嶂周遭碧，苍茫去住间。",
      "万松明远雪，一碓响空山。",
      "背日柴门闭，穿云樵路闲。",
      "此间真可乐，漂泊几时还。"
    ]
  },
  {
    "id": "adcfe4db434a0132c9c1fa1c5ff4fc50",
    "title": "寄子璜",
    "authorName": "姚履敬",
    "authorId": "adcfe4db434a0132d1457b72d1457b72",
    "dynasty": "清",
    "content": [
      "僰雨蛮烟寄一官，休图温饱自求安。",
      "独居无愧时加慎，持法宜平略尚宽。",
      "封鲊史传千古美，悬鱼人重一身端。",
      "宦囊莫计轻如叶，清白吾家素本寒。"
    ]
  },
  {
    "id": "adcfe4db434a0132e7219d86de187cc2",
    "title": "拟唐人边庭四时怨",
    "authorName": "姚履敬",
    "authorId": "adcfe4db434a0132d1457b72d1457b72",
    "dynasty": "清",
    "content": [
      "草满龙沙绿满山，故园夜夜望刀镮。",
      "汉家雨露无中外，春色遥应度玉关。"
    ]
  },
  {
    "id": "adcfe4db434a0132e7219d86877a4c11",
    "title": "拟唐人边庭四时怨",
    "authorName": "姚履敬",
    "authorId": "adcfe4db434a0132d1457b72d1457b72",
    "dynasty": "清",
    "content": [
      "日午中天暑气多，三军一似火山过。",
      "纵教汗透重重甲，犹唱南薰解愠歌。"
    ]
  },
  {
    "id": "adcfe4db434a0132e7219d8623597f26",
    "title": "拟唐人边庭四时怨",
    "authorName": "姚履敬",
    "authorId": "adcfe4db434a0132d1457b72d1457b72",
    "dynasty": "清",
    "content": [
      "边寒画角咽秋霜，辛苦经年戍朔方。",
      "回想闺中临别语，只教努力事戎行。"
    ]
  },
  {
    "id": "adcfe4db434a0132e7219d86e643ec79",
    "title": "拟唐人边庭四时怨",
    "authorName": "姚履敬",
    "authorId": "adcfe4db434a0132d1457b72d1457b72",
    "dynasty": "清",
    "content": [
      "黄云围幕雪如拳，敢望生还渡酒泉。",
      "闻道九重怜将帅，貂裘昨日赐军前。"
    ]
  },
  {
    "id": "adcfe4db434c01a940d8b74b97d46331",
    "title": "赠谭复堂先生",
    "authorName": "吴俊卿",
    "authorId": "adcfe4db434c01a9d1457b72d1457b72",
    "dynasty": "清",
    "content": [
      "种柳红尘隔，填词白屋温。",
      "天宽容故我，地僻闭闲门。",
      "冷抱箧中集，凉开湖上尊。",
      "归来陶靖节，松菊想犹存。"
    ]
  },
  {
    "id": "adcfe4db434c01a9ca8283ea187a3b6a",
    "title": "强饭",
    "authorName": "吴俊卿",
    "authorId": "adcfe4db434c01a9d1457b72d1457b72",
    "dynasty": "清",
    "content": [
      "强饭能驱病，禁寒惯典衣。",
      "打头朝雨下，梳发旅尘飞。",
      "潮影白沈屋，石苔青刺扉。",
      "无人慰寥落，梁燕故依依。"
    ]
  },
  {
    "id": "adcfe4db434c01a920092ca65b0f1562",
    "title": "赠野僧青望",
    "authorName": "吴俊卿",
    "authorId": "adcfe4db434c01a9d1457b72d1457b72",
    "dynasty": "清",
    "content": [
      "黄茅盖屋石堆墙，浦浦风回薜荔香。",
      "笼阁夜镫通窈窕，雨出流水犯凄凉。",
      "月明古庙蛇神出，路滑秋芜马足荒。",
      "输与山僧摊粥饭，笑人行役太匆忙。"
    ]
  },
  {
    "id": "adcfe4db435f6153056c178b6b90e023",
    "title": "新柳",
    "authorName": "周蕃",
    "authorId": "adcfe4db435f6153d1457b72d1457b72",
    "dynasty": "清",
    "content": [
      "张绪丰神绝可怜，六朝金粉散寒烟。",
      "江南无限青青柳，惟有东风似往年。"
    ]
  },
  {
    "id": "adcfe4db435f6153388844c6646e5399",
    "title": "东湖行",
    "authorName": "周蕃",
    "authorId": "adcfe4db435f6153d1457b72d1457b72",
    "dynasty": "清",
    "content": [
      "洞庭始波木叶零，岳阳正对君山青。",
      "叠浪浮天天欲湿，长风不唤痴龙醒。",
      "侬家青草湖边住，呼吸湖光阅朝暮。",
      "由来少小狎波涛，烟艇空蒙自来去。",
      "夫婿轻狂耐远游，无边风月替人愁。",
      "空江梦落鱼龙夜，故国心伤鸿雁秋。",
      "春流三月涨桃花，送君双桨去天涯。",
      "菰芦一夜北风起，那得狂夫忽忆家。",
      "秋来春去无消息，依旧明湖蘸晴碧。",
      "君迹真浮水上萍，侬心化为山头石。",
      "浮萍化石不相当，黄姑织女遥相望。",
      "生来不识关山路，侬意远随江水长。",
      "飘泊生涯何足惜，叶叶轻帆送行客。",
      "未乘单舸逐鸱夷，忍抱琵琶诉幽魄。",
      "片席遥转磊石山，湘灵仿佛开烟鬟。",
      "重瞳翠华委寂寞，至今泪血犹斑斑。",
      "缥缈湖云馀古绿，丛筱千年青一束。",
      "侬今有泪不轻弹，恐染江头万竿竹。",
      "一霎天风忽怒号，潜蛟水兕纷腾逃。",
      "鲛人弄珠天为泣，长鱼跋浪山齐摇。",
      "况复颠狂吹急雨，白波如山未可渡。",
      "生憎浦口恶石尤，不阻征人去时路。",
      "君意不如湖水湛，君情不如湖水深。",
      "湖心深浅有时见，君心深浅愁人心。"
    ]
  },
  {
    "id": "adcfe4db436d0a437b6dcffe6035283e",
    "title": "任城送姜锡山归蓬莱",
    "authorName": "鞠耀奎",
    "authorId": "adcfe4db436d0a43d1457b72d1457b72",
    "dynasty": "清",
    "content": [
      "客里难为别，怀乡兼送君。",
      "况经悲落木，复此感离群。",
      "太白楼前月，东坡祠畔云。",
      "相思分两地，惆怅对斜曛。"
    ]
  },
  {
    "id": "adcfe4db4373fbe080ca1a50edabc057",
    "title": "舟中晚霁",
    "authorName": "李临驯",
    "authorId": "adcfe4db4373fbe0d1457b72d1457b72",
    "dynasty": "清",
    "content": [
      "遥峰开晚霁，烟霭尚蒙蒙。",
      "驿路桃花外，舟樯落照中。",
      "暗愁消旧雨，残醉倚春风。",
      "不觉江波暝，前山夜火红。"
    ]
  },
  {
    "id": "adcfe4db4373fbe01782986a3902590e",
    "title": "谒张文献祠",
    "authorName": "李临驯",
    "authorId": "adcfe4db4373fbe0d1457b72d1457b72",
    "dynasty": "清",
    "content": [
      "相业开元盛，天南俎豆新。",
      "文章推大笔，风度见名臣。",
      "故岭梅花发，荒祠碧草春。",
      "明良终谤讟，千载共伤神。"
    ]
  },
  {
    "id": "adcfe4db4373fbe07ce4ba946e52e80b",
    "title": "重到金陵怃然有作",
    "authorName": "李临驯",
    "authorId": "adcfe4db4373fbe0d1457b72d1457b72",
    "dynasty": "清",
    "content": [
      "远望钟山一抹烟，秣陵遗址暮云边。",
      "暂辞鄂渚刚三日，小别秦淮又十年。",
      "千里江波归后梦，六朝风月劫余天。",
      "衰颓再到应难必，细雨篷窗意黯然。"
    ]
  },
  {
    "id": "adcfe4db4373fbe020f10fbcfad2f05a",
    "title": "题太清福晋听雪园",
    "authorName": "李临驯",
    "authorId": "adcfe4db4373fbe0d1457b72d1457b72",
    "dynasty": "清",
    "content": [
      "篆炉烟冻余香袅，银釭蕊结双花小。惊风一夜舞琳琅，金井鸦啼天未晓。",
      "太清仙子无俗情，身骑白凤来玉京。静中观色本无色，空里闻声如有声。",
      "冰心玉质谁堪拟，化身千亿梅花里。寒宵听雪不知寒，洗尽尘寰筝笛耳。",
      "仙人爱雪兼爱梅，雪花正落梅花开。梅耶雪耶两清绝，天与异境供仙才。",
      "初如满砌敲琼玉，忽觉打窗闻剥啄。庭中暗想影飞花，帘外频惊声折竹。",
      "是时万家宵梦阑，绣衾倚暖薰沈檀。复有华堂列明烛，鸾笙象板听不足。",
      "太清仙人心独清，寒声到耳殊分明。图名听雪岂无意，欲唤红楼昏梦醒。",
      "纱窗斜受一梳月，冷映梅花清到骨。遥知碧瓦碎琉璃，不用红炉煨榾柮。",
      "含章殿，聚星堂。雪霙有色梅有香。梅花争妍雪争洁，静者对之成淡忘。",
      "乃知喧寂本无定，了了雪泥痕可证。空中仙乐聒耳鸣，此妙不从音响听。"
    ]
  },
  {
    "id": "adcfe4db437c59c53f640759309668ca",
    "title": "游善应禅院",
    "authorName": "蒋确",
    "authorId": "adcfe4db437c59c5d1457b72d1457b72",
    "dynasty": "清",
    "content": [
      "萧寺最岑寂，寻幽兴独长。",
      "林疏寒鸟聚，竹密暮云藏。",
      "野殿丹青古，空庭草树荒。",
      "徘徊人不见，楼外锁斜阳。"
    ]
  },
  {
    "id": "adcfe4db437c59c529f14410aacb17e9",
    "title": "独坐",
    "authorName": "蒋确",
    "authorId": "adcfe4db437c59c5d1457b72d1457b72",
    "dynasty": "清",
    "content": [
      "独坐空斋里，柴门镇日扃。",
      "径荒苔自绿，春近草重青。",
      "诗不缘贫辍，愁难与酒醒。",
      "胡笳日暮发，哀怨不堪听。"
    ]
  },
  {
    "id": "adcfe4db4384de04faa9e54a78cad56c",
    "title": "秋日送友人之岳阳",
    "authorName": "张九键",
    "authorId": "adcfe4db4384de04d1457b72d1457b72",
    "dynasty": "清",
    "content": [
      "秋水绵绵送客行，江干携手泪纵横。",
      "孤帆挂日风前影，别雁啼霜梦里声。",
      "双树半遮云麓寺，一湖初涌岳阳城。",
      "愁多莫更登楼望，吴楚天连百感生。"
    ]
  },
  {
    "id": "adcfe4db4392fc3f4c2a04b25ec21100",
    "title": "曹仁宪谨荣寿七言排律一首",
    "authorName": "王温其",
    "authorId": "adcfe4db4392fc3fd1457b72d1457b72",
    "dynasty": "清",
    "content": [
      "天产名贤果绝尘，才优德裕自彬彬。",
      "攀来郤桂年方冠，步彼召棠政久醇。",
      "丹凤屡衔丹诏至，素丝倍凛素餐频。",
      "训蒙独切经名孝，坐我旋欣风是春。",
      "南极寿星徵远照，东瀛生佛结前因。",
      "秋高月霁几周甲，岳降松生已及申。",
      "会有耆英应结社，源宗理学夙传薪。",
      "涧瀍洛水钟灵气，梅棘鸤鸠咏淑人。",
      "满县种花休逊岳，跻堂称兕合同豳。",
      "商山逸皓堪怀旧，荆楚名卿欲告新。",
      "岂是倦勤谟有警，还钦抑戒什犹陈。",
      "鲰生不解颂扬体，愧乏瑶章达寸寅。"
    ]
  },
  {
    "id": "adcfe4db4399fb6d63b036943aaa6fa0",
    "title": "赠潘四梅",
    "authorName": "张日晸",
    "authorId": "adcfe4db4399fb6dd1457b72d1457b72",
    "dynasty": "清",
    "content": [
      "藜阁同分太乙光，翩翩风韵属潘郎。",
      "盥薇昨送新诗句，兰气袭人襟袖香。"
    ]
  },
  {
    "id": "adcfe4db4399fb6d63b036942e2f8200",
    "title": "赠潘四梅",
    "authorName": "张日晸",
    "authorId": "adcfe4db4399fb6dd1457b72d1457b72",
    "dynasty": "清",
    "content": [
      "几年北学重京华，客子光阴惯忆家。",
      "怪得诗成清到骨，吟情常恋四梅花。"
    ]
  },
  {
    "id": "adcfe4db439c34b01093d8d34b316f2a",
    "title": "恭和御制赐朝鲜琉球安南诸国使臣诗",
    "authorName": "宋名朗",
    "authorId": "adcfe4db439c34b0d1457b72d1457b72",
    "dynasty": "清",
    "content": [
      "虞廷肆觐未盈旬，拜奉天恩灌沃频。",
      "不限阳春覃异域，式隆膏泽宠来人。",
      "沦肌浃髓知优渥，望日瞻云妥戴亲。",
      "分外帡幪何报答，愿将嵩寿祝皇仁。"
    ]
  },
  {
    "id": "adcfe4db43a5b27aee323f65b197f729",
    "title": "题焦山定陶鼎拓本",
    "authorName": "孙诒让",
    "authorId": "adcfe4db43a5b27a7385db9a65699726",
    "dynasty": "清",
    "content": [
      "陶陵祭器尚流传，大礼尊崇濮议前。",
      "丁傅剪除元后寿，宗彝零落二千年。"
    ]
  },
  {
    "id": "adcfe4db43a5b27acaaae6d03ba31334",
    "title": "自题变法条议后",
    "authorName": "孙诒让",
    "authorId": "adcfe4db43a5b27a7385db9a65699726",
    "dynasty": "清",
    "content": [
      "《六典》《周官》炳揭橥，輶轩绝域更蒐书。",
      "中西政法原同贯，始信荆公太阔疏。"
    ]
  },
  {
    "id": "adcfe4db43a5b27acaaae6d087187b7c",
    "title": "自题变法条议后",
    "authorName": "孙诒让",
    "authorId": "adcfe4db43a5b27a7385db9a65699726",
    "dynasty": "清",
    "content": [
      "锲舟瞀论陋儒冠，属草奇觚急就难。",
      "纵是屈平能制法，却愁腾怨到椒兰。"
    ]
  },
  {
    "id": "adcfe4db43a5b27acaaae6d0caeb3f7e",
    "title": "自题变法条议后",
    "authorName": "孙诒让",
    "authorId": "adcfe4db43a5b27a7385db9a65699726",
    "dynasty": "清",
    "content": [
      "党狱纷纷士气伤，秋荼禁网到文章。",
      "兰陵祭酒𢾖门久，犹有新书法后王。"
    ]
  },
  {
    "id": "adcfe4db43a5b27acaaae6d0eba5d022",
    "title": "自题变法条议后",
    "authorName": "孙诒让",
    "authorId": "adcfe4db43a5b27a7385db9a65699726",
    "dynasty": "清",
    "content": [
      "午贯姑榆战教宗，漫天飞旝苦连烽。",
      "杀机金父终当尽，要看潜霆起蛰龙。"
    ]
  },
  {
    "id": "adcfe4db43a5b27a238012a8fb0f31f4",
    "title": "题吉日癸巳石刻",
    "authorName": "孙诒让",
    "authorId": "adcfe4db43a5b27a7385db9a65699726",
    "dynasty": "清",
    "content": [
      "昆仑西母事微茫，黄竹歌成已耄荒。",
      "不有骅骝千里足，只愁徐偃是真主。"
    ]
  },
  {
    "id": "adcfe4db43aa917492ef4a8fb77eaac6",
    "title": "夜宿山楼",
    "authorName": "王撰",
    "authorId": "adcfe4db43aa9174d1457b72d1457b72",
    "dynasty": "清",
    "content": [
      "重重烟霭望中收，渔网参差古渡头。",
      "木叶凋时孤雁远，月华高处一桥浮。",
      "谢公屐冷山无恙，白傅船空水自流。",
      "话尽凄凉十年泪，秋风残醉卧南楼。"
    ]
  },
  {
    "id": "adcfe4db43aa91747d88bf6cc50836b4",
    "title": "哭外舅鹿城顾大宗伯",
    "authorName": "王撰",
    "authorId": "adcfe4db43aa9174d1457b72d1457b72",
    "dynasty": "清",
    "content": [
      "闽岭衣冠拥殿墀，偏安犹见汉威仪。",
      "驱车海峤看传檄，拜表江关始出师。",
      "万里弓刀空报主，一船棺椁仅从儿。",
      "灵旗夜雨归何处，指点文山异代祠。"
    ]
  },
  {
    "id": "adcfe4db43aa91749fbacca8c533ff06",
    "title": "赠杜于皇",
    "authorName": "王撰",
    "authorId": "adcfe4db43aa9174d1457b72d1457b72",
    "dynasty": "清",
    "content": [
      "忆自分携历变更，访君曾过石头城。",
      "人惊夔府贫来句，世重攀川乱后名。",
      "此地溪山千里梦，今宵尊酒廿年情。",
      "西陵放棹乘秋涨，好待荒郊泛月明。"
    ]
  },
  {
    "id": "adcfe4db43ae677558dc213b6196447f",
    "title": "山行趋大庾",
    "authorName": "邓汉仪",
    "authorId": "adcfe4db43ae6775d1457b72d1457b72",
    "dynasty": "清",
    "content": [
      "莫愁前路杳，月出正东峰。",
      "人马盘空细，烟岚返照浓。",
      "过崖星陡见，近郭火偏逢。",
      "更喜滩声外，层层响乱松。"
    ]
  },
  {
    "id": "adcfe4db43ae677533cdf6a5aa047007",
    "title": "章门逢谈长益约同访徐巨源陈士业不果",
    "authorName": "邓汉仪",
    "authorId": "adcfe4db43ae6775d1457b72d1457b72",
    "dynasty": "清",
    "content": [
      "章江寒色上渔蓑，客里逢君踏叶过。",
      "万里烽烟长草屩，一生魂梦客铜驼。",
      "依人四海平原尽，哭友空山杜宇多。",
      "我欲同寻高士宅，风帆明日又牂牁。"
    ]
  },
  {
    "id": "adcfe4db43ae67759301282b92268063",
    "title": "岭南作",
    "authorName": "邓汉仪",
    "authorId": "adcfe4db43ae6775d1457b72d1457b72",
    "dynasty": "清",
    "content": [
      "绝岛谁传飓母生，五羊城角暮烟晴。",
      "蛮花争傍陈隋碣，海道曾过秦汉兵。",
      "百战地埋烽火黑，中宵龙抱寺镫明。",
      "无心更访崖门事，月黯榕村破帽行。"
    ]
  },
  {
    "id": "adcfe4db43ae6775b7a46d28837275aa",
    "title": "万安道中病卧至章门小差时值清明",
    "authorName": "邓汉仪",
    "authorId": "adcfe4db43ae6775d1457b72d1457b72",
    "dynasty": "清",
    "content": [
      "过岭风花陌上狂，冥冥细雨搅孤航。",
      "客中人病经寒食，愁里莺啼入豫章。",
      "垂柳军城残日动，新烟渔浦战云荒。",
      "不知麦饭江村路，寂寞谁来吊国殇。"
    ]
  },
  {
    "id": "adcfe4db43ae6775a5217a511bcf23e1",
    "title": "张登子招集喜遇胡豹生感赋",
    "authorName": "邓汉仪",
    "authorId": "adcfe4db43ae6775d1457b72d1457b72",
    "dynasty": "清",
    "content": [
      "别汝真经十五年，瘴南重遇百花天。",
      "中间生死谁书札，此地悲欢尽酒筵。",
      "万里河山惊觱篥，一时儿女对烽烟。",
      "英雄老去心情改，泪尽高凉洗庙前。"
    ]
  },
  {
    "id": "adcfe4db43ae6775a5217a51f3f9525f",
    "title": "张登子招集喜遇胡豹生感赋",
    "authorName": "邓汉仪",
    "authorId": "adcfe4db43ae6775d1457b72d1457b72",
    "dynasty": "清",
    "content": [
      "忆昔邗江集宝衣，花间吟好送斜晖。",
      "西湖戎马君宁见，南越衣冠事已非。",
      "宦拙终缘晞发累，客贫难向战场归。",
      "春风岭外聊羁迹，万事销愁有宋祎。"
    ]
  },
  {
    "id": "adcfe4db43ae6775cf80c9b9ed4f500e",
    "title": "平淮西碑",
    "authorName": "邓汉仪",
    "authorId": "adcfe4db43ae6775d1457b72d1457b72",
    "dynasty": "清",
    "content": [
      "雪夜功成罢鼓鼙，昌黎碑版照淮西。",
      "文章何意开谗妒，妇女偏能窃品题。",
      "易代磨崖争日月，当年奋笔扫鲸鲵。",
      "只今苍碣斜阳外，频见游人驻马蹄。"
    ]
  },
  {
    "id": "adcfe4db43ae6775f97877ec84a3c316",
    "title": "巴河镇登太乙阁",
    "authorName": "邓汉仪",
    "authorId": "adcfe4db43ae6775d1457b72d1457b72",
    "dynasty": "清",
    "content": [
      "平津赐第久荒芜，杰阁巍然瞰楚都。",
      "高处衡庐天外伏，到来云梦雨中无。",
      "千家烟火犹洲渚，几叶风帆自画图。",
      "曾是赤眉烧不到，奎光深照斗牛孤。"
    ]
  },
  {
    "id": "adcfe4db43ae677571e8a139bcc8e9bb",
    "title": "题横江馆",
    "authorName": "邓汉仪",
    "authorId": "adcfe4db43ae6775d1457b72d1457b72",
    "dynasty": "清",
    "content": [
      "渡头风雨暗芙蓉，津吏停桡会此逢。",
      "历历云帆冲雁鹜，沈沈沙馆溷鱼龙。",
      "运移典午人皆散，日落春申树几重。",
      "极目故乡东海上，只今江汉自朝宗。"
    ]
  },
  {
    "id": "adcfe4db43ae6775c91d901959914f21",
    "title": "和阮亭姑苏怀古",
    "authorName": "邓汉仪",
    "authorId": "adcfe4db43ae6775d1457b72d1457b72",
    "dynasty": "清",
    "content": [
      "旌甲喧传槜李师，空江一夕恸鸱夷。",
      "遂教石室无句践，谁羡黄金铸范蠡。",
      "麋鹿草荒余旧梦，蛟龙春尽起哀丝。",
      "漫夸越士归如锦，不记称臣请妾时。"
    ]
  },
  {
    "id": "adcfe4db43ae67757db915bba747075a",
    "title": "韶阳寓感",
    "authorName": "邓汉仪",
    "authorId": "adcfe4db43ae6775d1457b72d1457b72",
    "dynasty": "清",
    "content": [
      "整冠亭畔草萋萋，一曲《南薰》落照迷。",
      "肠断九疑山似黛，鹧鸪飞入竹间蹄。"
    ]
  },
  {
    "id": "adcfe4db43ae67755fa1f841430fe374",
    "title": "过江州琵琶亭",
    "authorName": "邓汉仪",
    "authorId": "adcfe4db43ae6775d1457b72d1457b72",
    "dynasty": "清",
    "content": [
      "江州迁客未归秦，弦索初闻泪满巾。",
      "今日善才风调尽，虾蟆陵下总新人。"
    ]
  },
  {
    "id": "adcfe4db43ae6775ba9416d502e249dc",
    "title": "题息夫人庙",
    "authorName": "邓汉仪",
    "authorId": "adcfe4db43ae6775d1457b72d1457b72",
    "dynasty": "清",
    "content": [
      "楚宫慵妇黛眉新，只自无言对暮春。",
      "千古艰难惟一死，伤心岂独息夫人。"
    ]
  },
  {
    "id": "adcfe4db43ae677597a63084728903e1",
    "title": "江行杂咏",
    "authorName": "邓汉仪",
    "authorId": "adcfe4db43ae6775d1457b72d1457b72",
    "dynasty": "清",
    "content": [
      "江州解缆客途长，三日西风逼建康。",
      "试问谁人镇姑孰，青山牛渚满斜阳。"
    ]
  },
  {
    "id": "adcfe4db43ae677597a6308487d1c189",
    "title": "江行杂咏",
    "authorName": "邓汉仪",
    "authorId": "adcfe4db43ae6775d1457b72d1457b72",
    "dynasty": "清",
    "content": [
      "十载游踪冷燕矶，今来旅棹复将归。",
      "却怜亭子空青极，无限自在飞。"
    ]
  },
  {
    "id": "adcfe4db43ae6775cba0f74d99186a73",
    "title": "枕烟亭听白三琵琶",
    "authorName": "邓汉仪",
    "authorId": "adcfe4db43ae6775d1457b72d1457b72",
    "dynasty": "清",
    "content": [
      "白狼山下白三郎，酒后偏能说战场。",
      "飒飒悲风飘瓦砾，座间人似到昆阳。"
    ]
  },
  {
    "id": "adcfe4db43ae6775cba0f74d9ddbaefc",
    "title": "枕烟亭听白三琵琶",
    "authorName": "邓汉仪",
    "authorId": "adcfe4db43ae6775d1457b72d1457b72",
    "dynasty": "清",
    "content": [
      "天宝传头竟属谁，四条弦子断肠时。",
      "蛮靴窄袖当垆女，今日公然识段师。"
    ]
  }
]