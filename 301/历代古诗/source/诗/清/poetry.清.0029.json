[
  {
    "id": "adcfe4db7e54430839c8d5b816f927dc",
    "title": "白绣球",
    "authorName": "曹凤仪",
    "authorId": "adcfe4db7e544308d1457b72d1457b72",
    "dynasty": "清",
    "content": [
      "疑是飞来蝶作球，绿阴深处白云浮。",
      "枝头遍挂团圆月，掩映疏窗影自幽。"
    ]
  },
  {
    "id": "adcfe4db7e585c5fb00692f73b7ee7e5",
    "title": "寄唐在兹湖村",
    "authorName": "顾湄",
    "authorId": "adcfe4db7e585c5fd1457b72d1457b72",
    "dynasty": "清",
    "content": [
      "带水湖南路，故人来往稀。",
      "暗蛩鸣雨急，宿雁入烟微。",
      "千卷只茅屋，一身仍布衣。",
      "深居戎马外，知尔亦忘机。"
    ]
  },
  {
    "id": "adcfe4db7e585c5f4eba2d191637a076",
    "title": "寄灵隐白谷载一两公",
    "authorName": "顾湄",
    "authorId": "adcfe4db7e585c5fd1457b72d1457b72",
    "dynasty": "清",
    "content": [
      "交游多半在禅丛，为忆巾瓶事远公。",
      "一棹钟声残照里，六桥山色暮寒中。",
      "遥天落木风尘老，旧国平芜烟水空。",
      "相送虎溪成久别，比来吟兴复谁同。"
    ]
  },
  {
    "id": "adcfe4db7e585c5f5550e50695491845",
    "title": "感怀",
    "authorName": "顾湄",
    "authorId": "adcfe4db7e585c5fd1457b72d1457b72",
    "dynasty": "清",
    "content": [
      "石城笳鼓不堪听，烈士天涯散晓星。",
      "伏阙陈东还痛哭，登楼王粲独飘零。",
      "奔涛夜立鱼龙怒，战血春回草木腥。",
      "莫说长江限南北，建康原是小朝廷。"
    ]
  },
  {
    "id": "adcfe4db7e585c5f3795369fc506f0a2",
    "title": "阅江楼",
    "authorName": "顾湄",
    "authorId": "adcfe4db7e585c5fd1457b72d1457b72",
    "dynasty": "清",
    "content": [
      "万里长江一望收，高皇亲建阅江楼。",
      "云开蓬岛星河曙，月出卢龙天地秋。",
      "碧草自生宫寝路，青山仍绕帝王州。",
      "凭君莫问当年事，禾黍同归六代愁。"
    ]
  },
  {
    "id": "adcfe4db7e5a3bfb62dd7692c8834d4a",
    "title": "新秋",
    "authorName": "思柏",
    "authorId": "adcfe4db7e5a3bfbd1457b72d1457b72",
    "dynasty": "清",
    "content": [
      "气爽凉初至，更阑暑渐清。",
      "秋窗闻雁早，梧叶随风轻。",
      "野静蛩相语，天高月自明。",
      "烦蒸从此涤，披卷惬幽情。"
    ]
  },
  {
    "id": "adcfe4db7e5a3bfb2a7e0d7aa78b3ae7",
    "title": "七夕",
    "authorName": "思柏",
    "authorId": "adcfe4db7e5a3bfbd1457b72d1457b72",
    "dynasty": "清",
    "content": [
      "渺渺天河风浪多，一年一会尚蹉跎。",
      "人间更有黄泉别，鹊去桥空可奈何。"
    ]
  },
  {
    "id": "adcfe4db7e5be3350956991219364be6",
    "title": "春眺",
    "authorName": "岳东瞻",
    "authorId": "adcfe4db7e5be335d1457b72d1457b72",
    "dynasty": "清",
    "content": [
      "信步寻春去，环郊绿一围。",
      "花香涵雨润，柳絮逐风飞。",
      "舞蝶留疏影，歌莺弄落晖。",
      "徘徊溪路转，携手送云归。"
    ]
  },
  {
    "id": "adcfe4db7e8dd9f2a747b4e4ee2c55b1",
    "title": "赠别客愚兄",
    "authorName": "圆显",
    "authorId": "adcfe4db7e8dd9f2d1457b72d1457b72",
    "dynasty": "清",
    "content": [
      "已驻湖干棹，知君未可留。",
      "乡心明月夜，归梦白云秋。",
      "挈钵投江郭，携筇向石头。",
      "半生行脚惯，不解说离愁。"
    ]
  },
  {
    "id": "adcfe4db7e98d388f81862b89da33315",
    "title": "怀州隐",
    "authorName": "通门",
    "authorId": "adcfe4db7e98d388d1457b72d1457b72",
    "dynasty": "清",
    "content": [
      "落花寂寂鸟双双，新竹成阴绿满窗。",
      "梦听潮声来枕上，几年不得到娄江。"
    ]
  },
  {
    "id": "adcfe4db7ea244cb6c2ef2a645bc349f",
    "title": "曲周杂诗",
    "authorName": "袁守定",
    "authorId": "adcfe4db7ea244cb2a27b8144a2ddf14",
    "dynasty": "清",
    "content": [
      "稚节为州邑，白首仍傲吏。",
      "匪敢薄微官，咈民心所悸。",
      "维民君所天，何为草菅视。",
      "俯己遂其求，以此毕吾事。",
      "吾道贵宜时，宜时良匪易。",
      "道味为之根，尝恐迄失坠。",
      "悃愊物所依，隆想不能至。",
      "欢悰生淡泊，至理契劳勚。",
      "治干非所云，洞然期此意。"
    ]
  },
  {
    "id": "adcfe4db7ea244cb6c2ef2a657a69f73",
    "title": "曲周杂诗",
    "authorName": "袁守定",
    "authorId": "adcfe4db7ea244cb2a27b8144a2ddf14",
    "dynasty": "清",
    "content": [
      "仲夏时雨至，野水满芳塘。",
      "清飔吹四鄙，蒲苇散余香。",
      "我闻良有司，国脉为灵氏。",
      "阴阳俯从之，百卉繁以昌。",
      "偶行见芜田，惄焉心内伤。",
      "自顾无善术，何由致嘉藏。",
      "广广阡陌中，皆我子弟行。",
      "惟民知我拙，不以巧相尝。",
      "曷用慰所期，独立空彷徨。"
    ]
  },
  {
    "id": "adcfe4db7ea244cb6c2ef2a6c674f547",
    "title": "曲周杂诗",
    "authorName": "袁守定",
    "authorId": "adcfe4db7ea244cb2a27b8144a2ddf14",
    "dynasty": "清",
    "content": [
      "衙鼓奏惠风，晨色豁幽室。",
      "清露滴阶莓，庭树滋以茁。",
      "欢言就花径，意翻有所失。",
      "曰余绁寸组，何乃游于逸。",
      "超兴道不存，怀安物已疾。",
      "惠以积诚流，事由精气毕。",
      "讼帖有余甘，所乐非缥帙。",
      "了焉抚念始，持之在专一。"
    ]
  },
  {
    "id": "adcfe4db7ea244cbb6c0528e8fbe37a2",
    "title": "退谷杂咏",
    "authorName": "袁守定",
    "authorId": "adcfe4db7ea244cb2a27b8144a2ddf14",
    "dynasty": "清",
    "content": [
      "贱子谢世纷，屏居依山麓。",
      "我生皆退期，因以退名谷。",
      "谷中化宇宽，欣然滋百族。",
      "紫芥恣朝瓮，绿萝充时服。",
      "抱朴转为光，飧和恒自足。",
      "群鸟弄载阳，吾气与之淑。",
      "景风吹兰林，几席自流馥。",
      "眷言协幽襟，罔知四运速。",
      "念兹历年所，悠哉得归宿。"
    ]
  },
  {
    "id": "adcfe4db7ea244cbb6c0528ea8c2aa02",
    "title": "退谷杂咏",
    "authorName": "袁守定",
    "authorId": "adcfe4db7ea244cb2a27b8144a2ddf14",
    "dynasty": "清",
    "content": [
      "时序逐流川，退谷春已暮。",
      "春暮各有营，驱犊上村路。",
      "徇禄意多怍，食力勤所务。",
      "芒屦染芳菲，卉衣生烟雾。",
      "浮云过陇头，辍耕而有悟。",
      "即此为形役，况乃勤世故。",
      "人事会有终，于何加吾素。",
      "缅彼方舆中，率为居室误。"
    ]
  },
  {
    "id": "adcfe4db7ea344a7e154abb06c33c8dc",
    "title": "镫下老母述旧事",
    "authorName": "金芳荃",
    "authorId": "adcfe4db7ea344a7d1457b72d1457b72",
    "dynasty": "清",
    "content": [
      "云黯苍梧日，凄凉忍细论。",
      "慈乌怜弱羽，小草托孤根。",
      "频寄鹪鹩迹，难招杜宇魂。",
      "茹荼廿馀载，肠断未酬恩。"
    ]
  },
  {
    "id": "adcfe4db7ea344a7a9886b62bb10a9de",
    "title": "敬呈厚斋伯父",
    "authorName": "金芳荃",
    "authorId": "adcfe4db7ea344a7d1457b72d1457b72",
    "dynasty": "清",
    "content": [
      "凤池旧迹剧堪怜，零落朱门锁晚烟。",
      "静夜挑镫论家世，秋风泪洒断肠篇。"
    ]
  },
  {
    "id": "adcfe4db7ea344a7a9886b620354830f",
    "title": "敬呈厚斋伯父",
    "authorName": "金芳荃",
    "authorId": "adcfe4db7ea344a7d1457b72d1457b72",
    "dynasty": "清",
    "content": [
      "玉树摧残感易生，倦游湖海掩柴荆。",
      "遗珠不遇犹堪慰，定许龙头属老成。"
    ]
  },
  {
    "id": "adcfe4db7ea38cb0c281a5ef08a751a8",
    "title": "寄黄心盦",
    "authorName": "吴登鸿",
    "authorId": "adcfe4db7ea38cb0d1457b72d1457b72",
    "dynasty": "清",
    "content": [
      "一年春事怅平分，小拨炉香换夕熏。",
      "天为酿花长作雨，山因入岳易生云。",
      "愁倾梦里红梁酝，苦忆尊前白练裙。",
      "湘上几回南雁过，好诒风月续新闻。"
    ]
  },
  {
    "id": "adcfe4db7ea38cb02d4730af684ef811",
    "title": "得唐友山讣音",
    "authorName": "吴登鸿",
    "authorId": "adcfe4db7ea38cb0d1457b72d1457b72",
    "dynasty": "清",
    "content": [
      "先生画与虎儿齐，橐笔时来唤我题。",
      "皓首不知身落魄，高歌每到日沈西。",
      "才看扇上成乌牸，几向舆中遇白鸡。",
      "春水桃花新解缆，家家屏障手亲携。"
    ]
  },
  {
    "id": "adcfe4db7ea38cb0e9313895b17d24b6",
    "title": "叠韵酬尹莘农",
    "authorName": "吴登鸿",
    "authorId": "adcfe4db7ea38cb0d1457b72d1457b72",
    "dynasty": "清",
    "content": [
      "除却钩衣草不栽，任凭浓绿障飞埃。",
      "湖山秀发珠帘卷，丝管啁啾画舫开。",
      "仅有奇书堪纵目，未妨仙侣共衔杯。",
      "四天风紧寒侵袂，贪过溪桥看早梅。"
    ]
  },
  {
    "id": "adcfe4db7ea38cb0890cd897a15f46f6",
    "title": "重寄彭兰沼",
    "authorName": "吴登鸿",
    "authorId": "adcfe4db7ea38cb0d1457b72d1457b72",
    "dynasty": "清",
    "content": [
      "五幅花笺碧间红，题诗遥问浣花翁。",
      "湘江一棹黄梅雨，迟汝旗亭画壁中。"
    ]
  },
  {
    "id": "adcfe4db7ea38cb0821840d05c98c3b3",
    "title": "题周晓村观海图",
    "authorName": "吴登鸿",
    "authorId": "adcfe4db7ea38cb0d1457b72d1457b72",
    "dynasty": "清",
    "content": [
      "翠蓬紫雾杳冥间，孤屿成连去未还。",
      "我有布帆三百幅，待君同上巏嵍山。"
    ]
  },
  {
    "id": "adcfe4db7ea38cb09af3946a6b6ec638",
    "title": "题唐友山画册",
    "authorName": "吴登鸿",
    "authorId": "adcfe4db7ea38cb0d1457b72d1457b72",
    "dynasty": "清",
    "content": [
      "烟云供养别有灵，五岳游戏生光晶。",
      "右丞不作华亭死，南宗至竟无丹青。",
      "唐子友山吾昆季，伟然天庙瑚琏器。",
      "当窗清啜子经腴，拂素癖领湖山趣。",
      "是日华毡罗众宾，看君意若旁无人。",
      "袒臂含毫久未下，匹练忽破青苍痕。",
      "白云缕缕萦晴窦，万壑千岩争耸秀。",
      "须臾掷笔风雨来，润入纸背生苍苔。",
      "有时阴岭浮积雪，玉楼起粟银瓶结。",
      "有时大块扬飙风，樛枝倾倒悬岩裂。",
      "枯松蜿见虬龙亸，瘦竹真成铁钩锁。",
      "由来绘意非绘形，一日十纸无不可。",
      "忆昔南走包山麓，朝朝舐砚云光曲。",
      "惭无妙笔下双腕，空贮粉本盈千轴。",
      "只今展卷睨新裁，野人疏爽心颜谐。",
      "左手拄颐右画肚，恍恍清梦依云隈。",
      "呜呼唐子技至此，南宗嫡派予惟尔。",
      "愿扫鹅溪千尺水，坐我寒云深树里。"
    ]
  },
  {
    "id": "adcfe4db7ea47ecffec5f922e2c05329",
    "title": "蟋蟀",
    "authorName": "汪士铎",
    "authorId": "adcfe4db7ea47ecfdc40b71268148596",
    "dynasty": "清",
    "content": [
      "出世迫秋色，感时多苦音。",
      "户庭今夜冷，刀尺故园心。",
      "谁是授餐者，因之戒斗深。",
      "呼镫方觅汝，露草莫微吟。"
    ]
  },
  {
    "id": "adcfe4db7ea47ecf1518d6bdb52987ae",
    "title": "茌平",
    "authorName": "汪士铎",
    "authorId": "adcfe4db7ea47ecfdc40b71268148596",
    "dynasty": "清",
    "content": [
      "骡风历鹿碾沙平，小憩征尘雨乍晴。",
      "满院弦歌喧晚驿，一堤杨柳抱春城。",
      "河干地控确磝戍，陇上人耕鼓角声。",
      "亦有宾王在徒步，何常不见涕纵横。"
    ]
  },
  {
    "id": "adcfe4db7ea47ecfc50dbd86d451280b",
    "title": "挽林文忠",
    "authorName": "汪士铎",
    "authorId": "adcfe4db7ea47ecfdc40b71268148596",
    "dynasty": "清",
    "content": [
      "海上归来宦橐空，负戈万里复从戎。",
      "玉关田赋三司外，金齿功名百战中。",
      "毕竟苍生思谢傅，果然天子用温公。",
      "大星一坠英雄恨，五管烽烟照岭红。"
    ]
  },
  {
    "id": "adcfe4db7ea47ecf78657331184a12c3",
    "title": "板桥",
    "authorName": "汪士铎",
    "authorId": "adcfe4db7ea47ecfdc40b71268148596",
    "dynasty": "清",
    "content": [
      "青淮交汇板桥头，风景高梁局未收。",
      "天半楼台开夕市，夜深箫鼓过中流。",
      "繁华返复两黄鹄，人事漂零一白鸥。",
      "莫怪杜陵遥痛哭，千门萧瑟曲江秋。"
    ]
  },
  {
    "id": "adcfe4db7ea47ecf0433ee788143e8b3",
    "title": "绩溪北乡石鹤山刘宋安成太守陈猛墓",
    "authorName": "汪士铎",
    "authorId": "adcfe4db7ea47ecfdc40b71268148596",
    "dynasty": "清",
    "content": [
      "林莽苍茫石鹤幽，土花遥忆六朝秋。",
      "贻谋幸值梁承圣，世系追书汉太丘。",
      "想像生金寻墓碣，几曾刻玉护松楸。",
      "万安陵寝经行处，一例荒凉牧竖游。"
    ]
  },
  {
    "id": "adcfe4db7ea47ecf72e138d743b21590",
    "title": "偶成",
    "authorName": "汪士铎",
    "authorId": "adcfe4db7ea47ecfdc40b71268148596",
    "dynasty": "清",
    "content": [
      "蓝缕牛衣亦可人，莫孤石火百年身。",
      "缘无骏马方求骨，岂有灵犀不辟尘。",
      "博望仙槎通斗极，公孙高阁逼星辰。",
      "龙门壶口寻常路，齿冷人间最要津。"
    ]
  },
  {
    "id": "adcfe4db7ea47ecf80535627377d8715",
    "title": "陶尚之独立图",
    "authorName": "汪士铎",
    "authorId": "adcfe4db7ea47ecfdc40b71268148596",
    "dynasty": "清",
    "content": [
      "简练揣摩君酒德，缘循困畏我茶经。",
      "晁晁莫莫城南路，俱是江东处士星。"
    ]
  },
  {
    "id": "adcfe4db7ea47ecf5dad8c7d9841ddd9",
    "title": "陈松泉司马画册",
    "authorName": "汪士铎",
    "authorId": "adcfe4db7ea47ecfdc40b71268148596",
    "dynasty": "清",
    "content": [
      "旧传指下十三声，银甲当楼按拍明。",
      "听到换头哀艳处，寒螀疏雨豆花棚。"
    ]
  },
  {
    "id": "adcfe4db7ea47ecfb41662f30aca96e8",
    "title": "杨四留宿",
    "authorName": "汪士铎",
    "authorId": "adcfe4db7ea47ecfdc40b71268148596",
    "dynasty": "清",
    "content": [
      "春山三两家，新笋已成竹。",
      "门前老佃夫，缚笔编茅屋。",
      "虚堂移匡床，中厨馈斋粥。",
      "自云田家贫，伏蜡治食肉。",
      "绕宅多树杉，废圃偶蓺菊。",
      "时艰需将才，棨戟遍宗族。",
      "自愧筋力衰，畎亩伴黄犊。",
      "三河覆全师，又为塞翁福。",
      "去年风雨和，储米七十斛。",
      "盐豉幸知酿，差不负吾腹。",
      "语久月出斗，拂草止予宿。",
      "瓦瓶留榻前，椒姜点茶熟。"
    ]
  },
  {
    "id": "adcfe4db7ea47ecf9b2f9ad5f4023e9e",
    "title": "丁卯冬日作",
    "authorName": "汪士铎",
    "authorId": "adcfe4db7ea47ecfdc40b71268148596",
    "dynasty": "清",
    "content": [
      "万类分歧途，心为不羁马。",
      "衔勒一以缓，顿辔若襄野。",
      "塞阱杜其几，蔽明义已下。",
      "见好思则迁，觼軜不可把。",
      "素衣倏染缁，康庄终焉舍。",
      "哲人懔朽索，养之以欲寡。",
      "顾其驰骛念，犹同金在冶。",
      "朱君防衔撅，御以风与雅。",
      "科斗辨周鼎，雷回罗商斝。",
      "峄山秋访碑，漳台春寻瓦。",
      "竹窗炉熏清，摩挲日陶写。",
      "世无九方歅，谁学古人者。",
      "兹譬鸣和鸾，协采齐肆夏。",
      "昔为江汉游，悔未结汐社。",
      "徒令望晴川，思君如白也。"
    ]
  },
  {
    "id": "adcfe4db7ea47ecff2e2f279397525f3",
    "title": "延熹砖",
    "authorName": "汪士铎",
    "authorId": "adcfe4db7ea47ecfdc40b71268148596",
    "dynasty": "清",
    "content": [
      "火井欲烬当延熹，腐鼠窃国魁柄移。五侯老谋一夕定，屠若羊豕无逶迤。",
      "岂伊绌权位，将军跋扈犹当时。岂帝果英武，孝桓闇弱中人姿。",
      "始知大勇在能断，需者事贼无迟迟。愿铭甄官置座右，时若发机慎尔为。"
    ]
  },
  {
    "id": "adcfe4db7ea47ecfbf7bfd75d681b1b3",
    "title": "建德县东阳桥古木",
    "authorName": "汪士铎",
    "authorId": "adcfe4db7ea47ecfdc40b71268148596",
    "dynasty": "清",
    "content": [
      "古木寿者数百年，柯条凋尽霜皮斑。",
      "昂首尘外不可屈，俯视万树柔且孱。",
      "风饕雪虐兀不动，并叶蘖藓皆从删。",
      "悦阅陵谷敛精采，剩有灵气宵往还。",
      "明堂太庙卜隆栋，吁谟衮冕趋清班。",
      "或为蒙童涉江海，载兹壮士康时艰。",
      "倕输弗作匠石逝，良材衰朽侪茅菅。",
      "暂停征辔一流盼，野僧扫纷开松关。",
      "烟萝风筱媚空翠，猗傩无知宜朱颜。",
      "饱饭灭烛供小憩，梦见社栎惊我顽。",
      "谓大神力辟世法，资持旧律非南山。",
      "涧阿云水足受用，子所颂祷同谤讪。",
      "质明再拜谢不敏，轮囷千尺难跻攀。",
      "担簦陟岭违千里，望君犹立空山间。"
    ]
  },
  {
    "id": "adcfe4db7ea8f79476857627ef1fcdc3",
    "title": "野望",
    "authorName": "崔宜枚",
    "authorId": "adcfe4db7ea8f794d1457b72d1457b72",
    "dynasty": "清",
    "content": [
      "淡月明空林，寒云隐危堞。",
      "墟落寂无人，萧萧下黄叶。"
    ]
  },
  {
    "id": "adcfe4db7ea8f794eccf290b51645aa3",
    "title": "苏桥",
    "authorName": "崔宜枚",
    "authorId": "adcfe4db7ea8f794d1457b72d1457b72",
    "dynasty": "清",
    "content": [
      "红楼一簇柳千条，隔岸谁家紫玉箫。",
      "好是晓风残月里，送人帆影过苏桥。"
    ]
  },
  {
    "id": "adcfe4db7eaf7048ba792b28561ee381",
    "title": "赠乔文衣",
    "authorName": "魏象枢",
    "authorId": "adcfe4db7eaf7048297fa7777fea637f",
    "dynasty": "清",
    "content": [
      "数年惊宦海，无日不高吟。",
      "冰雪幽人气，琴书侠士心。",
      "世情添白发，交谊冷黄金。",
      "留客坐山月，床头话古今。"
    ]
  },
  {
    "id": "adcfe4db7eaf704856e778d7e005a673",
    "title": "十月二日出都承诸公郊饯",
    "authorName": "魏象枢",
    "authorId": "adcfe4db7eaf7048297fa7777fea637f",
    "dynasty": "清",
    "content": [
      "去国心难恝，徘徊马首迟。",
      "真逢宵旰主，况际太平时。",
      "老病天应鉴，行藏世不疑。",
      "二疏千载盛，薄劣又重追。"
    ]
  },
  {
    "id": "adcfe4db7eaf704863fa193d1ab73061",
    "title": "哭魏昭华先生",
    "authorName": "魏象枢",
    "authorId": "adcfe4db7eaf7048297fa7777fea637f",
    "dynasty": "清",
    "content": [
      "昔年乍去身犹健，昨夜空伤万里魂。",
      "海上鳄鱼骄白日，庭前鵩鸟下黄昏。",
      "遗书暗洒孤臣血，垂死仍衔故国恩。",
      "最是圣朝容直谏，许君骸骨葬平原。"
    ]
  },
  {
    "id": "adcfe4db7eaf7048a43322c7e22e5c24",
    "title": "李恒岳妻兄自蔚来访喜而赠之",
    "authorName": "魏象枢",
    "authorId": "adcfe4db7eaf7048297fa7777fea637f",
    "dynasty": "清",
    "content": [
      "握手东庄一载余，劳君远过旅人居。",
      "晚年难得同心侣，夜话如看太古书。",
      "顾我廉名承义重，于今言路报恩疏。",
      "只应早晚归休去，莫累高贤更拮据。"
    ]
  },
  {
    "id": "adcfe4db7eaf704857cafa29ca621f4f",
    "title": "丁巳元日侍班候贺雪中口占",
    "authorName": "魏象枢",
    "authorId": "adcfe4db7eaf7048297fa7777fea637f",
    "dynasty": "清",
    "content": [
      "骨瘦筋衰六十翁，班行犹自缀群公。",
      "无才只觉君恩重，揣分安能国计充。",
      "民力艰难愁鬓里，天心仁爱雪花中。",
      "朝家自有真刘晏，早济三军奏捷功。"
    ]
  },
  {
    "id": "adcfe4db7eaf7048e5099c0d5403b042",
    "title": "赠归允肃",
    "authorName": "魏象枢",
    "authorId": "adcfe4db7eaf7048297fa7777fea637f",
    "dynasty": "清",
    "content": [
      "曾因一面识端人，实践躬行事事真。",
      "不愧榜中名第一，公门收尽上林春。"
    ]
  },
  {
    "id": "adcfe4db7eaf7048632217fa6e6885a2",
    "title": "巡行过北平登孤竹堂望夷齐庙有感",
    "authorName": "魏象枢",
    "authorId": "adcfe4db7eaf7048297fa7777fea637f",
    "dynasty": "清",
    "content": [
      "孤竹何崔巍，两裔高千古。",
      "仰止梦魂间，有怀常欲吐。",
      "安得陟山巅，瓣香头一俯。",
      "告我希圣心，难济苍生苦。",
      "凛凛对简书，汗下浑如雨。",
      "此行负朝廷，愆尤何日补。",
      "遥望乞神灵，相助驱豺虎。",
      "滦水自无波，澄清在畿辅。"
    ]
  },
  {
    "id": "adcfe4db7eaf7048cbbb9f96510ef893",
    "title": "剥榆歌",
    "authorName": "魏象枢",
    "authorId": "adcfe4db7eaf7048297fa7777fea637f",
    "dynasty": "清",
    "content": [
      "黄沙日暮榆关路，烟火尽绝泥寒户。路旁老翁携稚儿，手持短铁剥榆树。",
      "我问剥榆何所为，老翁倚马哽咽悲。去岁死蝗前死寇，数十村落无孑遗。",
      "苍苍不恤侬衰老，独留余生伴荒草。三日两日乏再饘，不剥榆皮那能饱。",
      "榆皮疗我饥，那惜榆无衣。我腹纵不果，宁教我儿肥。",
      "嗟呼此榆赡我父若子，日食其皮皮有几。今朝有榆且剥榆，榆尽同来树下死。",
      "老翁说罢我心摧，回视君门真万里。"
    ]
  },
  {
    "id": "adcfe4db7eaf7048d775219eb5c4997b",
    "title": "送汤荆岘学士巡抚下江",
    "authorName": "魏象枢",
    "authorId": "adcfe4db7eaf7048297fa7777fea637f",
    "dynasty": "清",
    "content": [
      "秀才任天下，仁者体万物。物逸而我劳，分内不遑惜。",
      "昔日侍讲筵，天子重经术。今日守封疆，帝心特简出。",
      "江南风甚嚣，江南民甚绌。维风道先倡，爱民蠹先黜。",
      "吾性秉真刚，无欲谁能屈，但得百姓欢，安问权要怫。",
      "余也愧衰残，十弊口难述。临歧赠一言，怀抱慎忧郁。"
    ]
  },
  {
    "id": "adcfe4db7ec2b2b5b12dd6c1a4d3091f",
    "title": "神清宫",
    "authorName": "白永修",
    "authorId": "adcfe4db7ec2b2b5d1457b72d1457b72",
    "dynasty": "清",
    "content": [
      "山脚夕烟横，披烟谒上清。",
      "云中樵客斧，天际羽人笙。",
      "入户群椒矗，升阶万竹平。",
      "虚堂绝尘想，岂复梦魂惊。"
    ]
  },
  {
    "id": "adcfe4db7ec2b2b5dc471d42fd80b22d",
    "title": "题少隅诗卷",
    "authorName": "白永修",
    "authorId": "adcfe4db7ec2b2b5d1457b72d1457b72",
    "dynasty": "清",
    "content": [
      "猎猎长风吹日沈，老松千尺作龙吟。",
      "径携仙人绿玉杖，来听太古朱丝琴。",
      "岭头孤月一何净，浦口暗潮相与深。",
      "不识寥寥天壤内，几多倾慕托知音。"
    ]
  },
  {
    "id": "adcfe4db7ec2b2b5379d39e29ae3c334",
    "title": "青竹杖歌",
    "authorName": "白永修",
    "authorId": "adcfe4db7ec2b2b5d1457b72d1457b72",
    "dynasty": "清",
    "content": [
      "男儿不得遍览天下奇，荒村埋头如茕嫠。几度赍粮甫欲出，行蜗复缩故壳栖。",
      "忽然两腋生羽翼，腾骞身疑跨蛟螭。五岳饱看日未晏，时闻耳畔猎猎寒风嘶。",
      "握中不知是何物，但觉滑润胜琉璃。谛视始惊一竹杖，乃葛仙翁之所贻。",
      "质坚色净高九节，太乙不敢夸青藜。嗟余微生逐蠓蠛，仰屋著书自笑痴。",
      "未与仙翁有夙分，何来投赠蒙提携。得非游痴结胸往，无力造物哀我穷黔黎。",
      "归来高挂那敢拄，晓色著壁横苍霓。杖兮杖兮勿化蜿蜒去，扶我更上青云梯。"
    ]
  },
  {
    "id": "adcfe4db7ec59c5ba4180146e605f89c",
    "title": "十月十四日夜泊荷叶洲对月有怀",
    "authorName": "田维翰",
    "authorId": "adcfe4db7ec59c5bd1457b72d1457b72",
    "dynasty": "清",
    "content": [
      "谯鼓声初动，清光已满天。",
      "遥怜千里共，尚欠一分圆。",
      "隔岸谁家笛，长江客夜船。",
      "羁人当此夕，触绪未成眠。"
    ]
  },
  {
    "id": "adcfe4db7ec59c5bd5687cc118160bb8",
    "title": "由七濠口至瓜步",
    "authorName": "田维翰",
    "authorId": "adcfe4db7ec59c5bd1457b72d1457b72",
    "dynasty": "清",
    "content": [
      "片帆孤影出邗沟，飒飒东风送客舟。",
      "云气连山浮铁瓮，芦花绕岸过瓜洲。",
      "江声不尽当年恨，霜信初传此日秋。",
      "况是妖氛犹未靖，暮笳幽咽不胜愁。"
    ]
  },
  {
    "id": "adcfe4db7ec59c5b1c82db2702af46c1",
    "title": "新居落成赋此自贺兼柬镜仁",
    "authorName": "田维翰",
    "authorId": "adcfe4db7ec59c5bd1457b72d1457b72",
    "dynasty": "清",
    "content": [
      "几载江头把钓竿，烟波坐老石矶寒。",
      "敢云狡兔营三窟，且学闲鸥占一滩。",
      "出入有车弹铗易，栖迟无地立锥难。",
      "鸠居未合夸元九，不近蓬莱亦自安。"
    ]
  },
  {
    "id": "adcfe4db7ee274feff864d68c4eec800",
    "title": "吕梁舟中",
    "authorName": "张仁矩",
    "authorId": "adcfe4db7ee274fed1457b72d1457b72",
    "dynasty": "清",
    "content": [
      "山色入新秋，斜阳送客舟。",
      "人声争渡口，帆影落城头。",
      "古寺红墙隐，清波白鸟浮。",
      "深宵篷背看，依旧月如钩。"
    ]
  },
  {
    "id": "adcfe4db7ee80e79e784bf6952952e12",
    "title": "仲夏久雨初霁",
    "authorName": "曹骏良",
    "authorId": "adcfe4db7ee80e79d1457b72d1457b72",
    "dynasty": "清",
    "content": [
      "到枕不成寐，连宵雨更风。",
      "晓烟笼半郭，新霁慰三农。",
      "庭藓浓含翠，池荷湿晕红。",
      "高槐蝉始嘒，逸韵响晴空。"
    ]
  },
  {
    "id": "adcfe4db7ee8efac8fa2d2fe8bb453ca",
    "title": "真定",
    "authorName": "钱世锡",
    "authorId": "adcfe4db7ee8efac4fa53be90731460a",
    "dynasty": "清",
    "content": [
      "昔日繁华地，雄于燕赵间。",
      "春风元石冢，明月紫微山。",
      "野旷蓬恒卷，城荒柳自闲。",
      "迢迢芳草色，绿遍井陉关。"
    ]
  },
  {
    "id": "adcfe4db7ee8efac0cf6b311a8c2791e",
    "title": "山径晓行",
    "authorName": "钱世锡",
    "authorId": "adcfe4db7ee8efac4fa53be90731460a",
    "dynasty": "清",
    "content": [
      "畏寒蒙絮帽，车上宿酲醒。",
      "诘屈穿山曲，琳琅掣晓铃。",
      "霜侵牛背瘠，树暗虎风腥。",
      "东望朝晖满，蛾眉一带青。"
    ]
  },
  {
    "id": "adcfe4db7ee8eface720eedeec99b70f",
    "title": "平湖书斋冬日偶题",
    "authorName": "钱世锡",
    "authorId": "adcfe4db7ee8efac4fa53be90731460a",
    "dynasty": "清",
    "content": [
      "千仞云霄让凤翎，两三冻雀共空庭。",
      "放歌天地纷哀乐，落魄江湖任醉醒。",
      "与我有恩窗日暖，去人何远海峰青。",
      "琅然年少书声好，犹爱深宵与细听。"
    ]
  },
  {
    "id": "adcfe4db7ee8efac406cb9c63a8a2449",
    "title": "余于庚辰三月三日从金桧门先生渡滹沱河赴赵州今先生归道山余以落拓浪游复过此河怆然有作",
    "authorName": "钱世锡",
    "authorId": "adcfe4db7ee8efac4fa53be90731460a",
    "dynasty": "清",
    "content": [
      "忆昨风光上巳天，双旌婀娜大堤边。",
      "髯仙控鹤今何处，走马寒烟一惘然。"
    ]
  },
  {
    "id": "adcfe4db7ee8efac09b6c73afbac8872",
    "title": "春日读杜偶成",
    "authorName": "钱世锡",
    "authorId": "adcfe4db7ee8efac4fa53be90731460a",
    "dynasty": "清",
    "content": [
      "迟日江山物向荣，杜陵老去未忘情。",
      "桃红竹翠郊扉晚，苦说中年召贾生。"
    ]
  },
  {
    "id": "adcfe4db7ee8efaceff24210455815a3",
    "title": "枕上听潮",
    "authorName": "钱世锡",
    "authorId": "adcfe4db7ee8efac4fa53be90731460a",
    "dynasty": "清",
    "content": [
      "窗虚月影微，幽人梦未稳。",
      "忽复骤松风，响入空际远。",
      "初来何突怒，渐乃呜咽反。",
      "试写入冰弦，绝胜听笙阮。",
      "鬼神巧节奏，雄壮亦婉娩。",
      "斯须归寂然，翕辟悟根本。"
    ]
  },
  {
    "id": "adcfe4db7ee8efac547ebfa7b531a9ef",
    "title": "自岢岚往保德山行杂诗",
    "authorName": "钱世锡",
    "authorId": "adcfe4db7ee8efac4fa53be90731460a",
    "dynasty": "清",
    "content": [
      "盘盘山中路，巧作螺纹旋。",
      "将东反向西，似帆随湘转。",
      "上坡若挽船，蹭蹬疲驴战。",
      "下坡如放溜，坦迤势趁便。",
      "壁立黄土堆，突兀已厌见。",
      "不定岭云姿，无名野花茜。",
      "晋地何寥阔，马蹄踏将遍。"
    ]
  },
  {
    "id": "adcfe4db7ee8efac67945d43501643bf",
    "title": "看西涧作画戏作长句",
    "authorName": "钱世锡",
    "authorId": "adcfe4db7ee8efac4fa53be90731460a",
    "dynasty": "清",
    "content": [
      "村优登春台，歌舞眩儿童。儿童观剧亦何乐，但爱官人乌帽穿袍红。",
      "世人看画亦论诗，何异村童看剧短识知。白描高手屏不爱，惟爱十斛涂胭脂。",
      "西涧作画如作诗，沉吟取格每逾时。忽然有得快落笔，雨叶风枝随手为。",
      "劝君伸纸弗高格，多画牡丹多著色。商彝周鼎弃沟渠，吴门药制宣炉百金直。",
      "我今颓唐百不惜，胡琴碎市亦何益。望君画贵多直钱，分我润笔沽酒吃。"
    ]
  },
  {
    "id": "adcfe4db7ee8efac5a36a46cfb6a89d3",
    "title": "蔇斋先生用看画韵作诗招饮叠韵奉答并柬西涧",
    "authorName": "钱世锡",
    "authorId": "adcfe4db7ee8efac4fa53be90731460a",
    "dynasty": "清",
    "content": [
      "催耕布谷村村同，陌头馌饟妇与童。插秧望雨雨不足，到晚怕见林霞红。",
      "田家风景爱诵储王诗，杜陵深意人未知。夏日夏夜发永叹，视彼储王秀句腻若脂。",
      "蔇斋先生百无事，讲求诗律闲居时。量晴课雨偶有作，兴到不烦绳削为。",
      "疏疏落落见风格，洗尽脂粉留真色。酒酽要本泉味甘，弓良先辨木纹直。",
      "朝来以诗代柬招我饮，谓我有酒不饮良可惜。守株刻剑愚被嗤，镂冰炊沙巧无益。",
      "何如酩酊听秧歌，白杨梅熟尽堪吃。"
    ]
  },
  {
    "id": "adcfe4db7ee8efac248a080346fc3698",
    "title": "过补山编修寓舍小饮论文",
    "authorName": "钱世锡",
    "authorId": "adcfe4db7ee8efac4fa53be90731460a",
    "dynasty": "清",
    "content": [
      "古人绝学不易寻，小技雕虫曷足喜。",
      "聪明无多好自炫，立谈早已见底里。",
      "乡里小儿徵逐游，衣冠楚楚蜉蝣比。",
      "杜门无人共读书，怜余伥伥瞽者似。",
      "不殖将落难自树，老大无成伊何底。",
      "知公韬晦含内心，质有其文斯真美。",
      "关中风气推独厚，导源须从子张子。",
      "从来吕马俱人豪，强立不反基寸累。",
      "布帛菽粟能活人，何用珠玉及锦绮。",
      "亦有潜德及草莱，独行君子二曲李。",
      "贞松古柏凌烟霜，不与花草随风靡。",
      "华而不实终何有，羊质虎皮安足齿。",
      "小饮醺然得畅谈，心花怒生粲珠蕊。",
      "根柢不存喜弄笔，恐与古人作奴婢。"
    ]
  },
  {
    "id": "adcfe4db7ef3ff475f9fbe217381dae9",
    "title": "冬日杂兴",
    "authorName": "汤懋纲",
    "authorId": "adcfe4db7ef3ff47d1457b72d1457b72",
    "dynasty": "清",
    "content": [
      "疏放难违性，苔荒野巷深。",
      "到门黄叶雨，隐几白云心。",
      "但使胜三雅，何劳戏五禽。",
      "吾生原不系，众累亦徒侵。"
    ]
  },
  {
    "id": "adcfe4db7ef3ff475f9fbe21c9216f02",
    "title": "冬日杂兴",
    "authorName": "汤懋纲",
    "authorId": "adcfe4db7ef3ff47d1457b72d1457b72",
    "dynasty": "清",
    "content": [
      "过眼忘牵滞，随心泯怨憎。",
      "青山良有意，白发岂无能。",
      "岭首云门杖，林腰佛屋镫。",
      "抛踪外尘事，此兴独堪乘。"
    ]
  },
  {
    "id": "adcfe4db7ef3ff475f9fbe21f9df9be1",
    "title": "冬日杂兴",
    "authorName": "汤懋纲",
    "authorId": "adcfe4db7ef3ff47d1457b72d1457b72",
    "dynasty": "清",
    "content": [
      "童爇乌薪暖，垂帘向客论。",
      "老怀唯近古，学究不妨村。",
      "岂务藏崖穴，甘输倚市门。",
      "约探梅信去，霜晓或烟昏。"
    ]
  },
  {
    "id": "adcfe4db7ef3ff475f9fbe2177e93de5",
    "title": "冬日杂兴",
    "authorName": "汤懋纲",
    "authorId": "adcfe4db7ef3ff47d1457b72d1457b72",
    "dynasty": "清",
    "content": [
      "遮户渔罾罢，溪山静有情。",
      "树梢烟际簇，鸥背日边明。",
      "俗自浓新态，人谁责旧盟。",
      "荒园存古柏，却与抱孤清。"
    ]
  },
  {
    "id": "adcfe4db7ef3ff477508cb5bb2fc07f4",
    "title": "九日雨中集东皋姚王祠",
    "authorName": "汤懋纲",
    "authorId": "adcfe4db7ef3ff47d1457b72d1457b72",
    "dynasty": "清",
    "content": [
      "满目秋阴菊尚迟，佳辰还起昔人思。",
      "漫愁风雨潘邠老，须纵登临杜牧之。",
      "山郭云昏潮落后，湖天烟冷雁飞时。",
      "陂陀路转千林表，乐岁笙镛赛古祠。"
    ]
  },
  {
    "id": "adcfe4db7ef3ff47ac9b405f8c9400ce",
    "title": "宏证庵避雨",
    "authorName": "汤懋纲",
    "authorId": "adcfe4db7ef3ff47d1457b72d1457b72",
    "dynasty": "清",
    "content": [
      "重云压翠微，秋林响不定。",
      "洒洒飞雨来，寻行入幽径。",
      "室静凝清香，堂虚应孤磬。",
      "目从寂灭观，耳向虚无听。",
      "茶熟话三乘，发余禅悦性。"
    ]
  },
  {
    "id": "adcfe4db7ef3ff477dbae064c58886fe",
    "title": "秋怀",
    "authorName": "汤懋纲",
    "authorId": "adcfe4db7ef3ff47d1457b72d1457b72",
    "dynasty": "清",
    "content": [
      "井梧飘叶后，众树声恻恻。",
      "未即伤凋零，已暗销精力。",
      "野客赏丹黄，谓胜春花色。",
      "入林岂不佳，抚怀增太息。",
      "衰境谅如斯，渐有寒霜逼。"
    ]
  },
  {
    "id": "adcfe4db7ef57cea2b28c77c75b48e2d",
    "title": "秋阴",
    "authorName": "陈珏",
    "authorId": "adcfe4db7ef57cead1457b72d1457b72",
    "dynasty": "清",
    "content": [
      "无端秋改色，黯淡四山同。",
      "古木昏鸦外，低天落雁中。",
      "迷离三径菊，寒峭一帘风。",
      "愿借江边笛，吹云散远空。"
    ]
  },
  {
    "id": "adcfe4db7ef57cea8d83465bb5138a72",
    "title": "江夜",
    "authorName": "陈珏",
    "authorId": "adcfe4db7ef57cead1457b72d1457b72",
    "dynasty": "清",
    "content": [
      "篷窗凭望渺无涯，日暮孤舟泊浅沙。",
      "几处清猿哀落木，满天寒露湿蒹葭。",
      "乡心恻恻天难晓，往事茫茫月欲斜。",
      "一自飘零江海上，不胜双鬓惜年华。"
    ]
  },
  {
    "id": "adcfe4db7ef622c4c232cb7095f53cfc",
    "title": "丙戌秋杪余手酿橘酒丁亥夏日以惠敬亭敬亭见酬以诗因赋此奉答",
    "authorName": "永㥣",
    "authorId": "adcfe4db7ef622c4d1457b72d1457b72",
    "dynasty": "清",
    "content": [
      "记得秋林橘柚黄，糟床手酿碧云浆。",
      "浇书应许同中圣，蠲渴还将慰老羌。",
      "半榼晴涵云梦月，一樽香带洞庭霜。",
      "五湖多少烟波兴，欲共莼羹一味凉。"
    ]
  },
  {
    "id": "adcfe4db7ef622c4b3aa5eb98091f639",
    "title": "中秋后二日同臞仙敬亭游带水山庄马氏园分韵得忙字",
    "authorName": "永㥣",
    "authorId": "adcfe4db7ef622c4d1457b72d1457b72",
    "dynasty": "清",
    "content": [
      "田翁恰恰罢农忙，冷宦同游带水庄。",
      "万里西风吹落木，一行归雁带斜阳。",
      "泊舟乘兴依烟柳，驱马辞秋入帝乡。",
      "忆得二君清梦好，定随明月落湖湘。"
    ]
  },
  {
    "id": "adcfe4db7ef622c491287989ee4133b8",
    "title": "田园杂兴",
    "authorName": "永㥣",
    "authorId": "adcfe4db7ef622c4d1457b72d1457b72",
    "dynasty": "清",
    "content": [
      "幽人水竹自相宜，茅屋柴扉护短篱。",
      "万顷绿莎平似掌，一犁春雨杏花时。"
    ]
  },
  {
    "id": "adcfe4db7ef622c49128798944ffb5c4",
    "title": "田园杂兴",
    "authorName": "永㥣",
    "authorId": "adcfe4db7ef622c4d1457b72d1457b72",
    "dynasty": "清",
    "content": [
      "倚杖衡门暮景幽，东皋啸罢俯清流。",
      "斜阳影在千山外，薄暮人归欲饭牛。"
    ]
  },
  {
    "id": "adcfe4db7ef622c4c8a356514e2afd1a",
    "title": "览镜见白髭有感",
    "authorName": "永㥣",
    "authorId": "adcfe4db7ef622c4d1457b72d1457b72",
    "dynasty": "清",
    "content": [
      "自嗟蒲柳姿，逢秋易摇落。",
      "览镜见白髭，朱颜不如昨。",
      "十五二十时，英气飞磅礴。",
      "仗剑期万里，宁甘老林壑。",
      "酒酣耳热时，盘空见秋鹗。",
      "更过十七年，翻成垂翅鹤。",
      "皤然已二毛，屈曲同尺蠖。",
      "室人交遍谪，路人亦讪谑。",
      "囊橐黄金空，一钱自羞怍。",
      "达者重炎凉，贫者重然诺。",
      "所以郭恕先，甘心友臧获。"
    ]
  },
  {
    "id": "adcfe4db7ef622c473bbe72c4c5bc736",
    "title": "除夕感怀兼忆起潜云汀柳村诸同人用东坡韵",
    "authorName": "永㥣",
    "authorId": "adcfe4db7ef622c4d1457b72d1457b72",
    "dynasty": "清",
    "content": [
      "双鬓渐生皤，欢情已减半。",
      "年华不少留，中宵发浩叹。",
      "功业似虚花，诗书余清玩。",
      "骨肉欣团聚，朋辈惊萍散。",
      "纸窗竹屋间，灯火青荧伴。",
      "今岁云暮矣，明朝又新旦。",
      "豹变岂敢期，鼠迹喜盈案。",
      "风欺梅影颓，雪压松梢乱。",
      "平生抱懒癖，常复忘栉盥。",
      "争先谢蹻捷，退步希迂缓。",
      "羞涩愧空囊，充箧谁朽贯。",
      "激烈丈夫勇，睥睨儿女懦。",
      "与俗多参商，处世忘冰炭。",
      "庐山胜终南，招隐何须馆。",
      "冬尽剩余寒，春早得轻暖。",
      "乐圣一衔杯，对影忽成粲。"
    ]
  },
  {
    "id": "adcfe4db7ef622c4830350fb24370572",
    "title": "昌雨行赠樗仙",
    "authorName": "永㥣",
    "authorId": "adcfe4db7ef622c4d1457b72d1457b72",
    "dynasty": "清",
    "content": [
      "天风夜卷阴山云，吹向长空散寒玉。",
      "纷纷乱剪白龙鳞，俄顷万里皆平陆。",
      "崎呕道路成坦途，饥乌冻雀相追逐。",
      "马滑踯躅不敢行，冰挂须眉肌生粟。",
      "重裘凛冽冷如铁，冲寒手足成皲瘃。",
      "村醪酒薄不能醉，暂避霜威栖茅屋。",
      "欣睹十丈白峨峨，崛西一峰天外矗。",
      "忽忆故人久契阔，扁舟拟造剡溪宿。",
      "知君挂冠应未稳，苦吟正对阶前竹。",
      "忆昨镫下豁醉眸，阳春佳句好三复。",
      "君诗亦如崛西峰，傲骨崚嶒抱幽独。",
      "郢歌今日和琼瑶，园林松石清如沐。"
    ]
  },
  {
    "id": "adcfe4db7ef622c436b495555bb6da80",
    "title": "捣衣篇",
    "authorName": "永㥣",
    "authorId": "adcfe4db7ef622c4d1457b72d1457b72",
    "dynasty": "清",
    "content": [
      "星河耿耿露零零，碧落光摇六合清。",
      "万籁萧条入夜寂，千家断续起砧声。",
      "砧声凄绝如含怨，征戍十年不相见。",
      "岁月空嗟西逝乌，柔情问遍南来雁。",
      "欲凭旅雁慰间愁，翻使离怀难卒休。",
      "长向兰闺同跨凤，何须鸡塞觅封侯。",
      "此时落叶纷如雨，此际蛩吟傍窗户。",
      "唧唧频添思妇悲，凄凄学助愁人语。",
      "铁马鏦铮霜露凉，不须机里织流黄。",
      "好将一片坚心石，捣尽长安明月光。",
      "月华今古不常满，三五充盈二八刬。",
      "欲因明月话幽怀，我心匪石安能转。",
      "愿将身心化石坚，立向山头望远天。",
      "任他日日风和雨，望断关山年复年。",
      "间庭翻作蓝桥驿，空持玉杵成何益。",
      "不见裴航返玉京，自捣玄霜度朝夕。",
      "夜如何其参欲横，结璘应伴守孤茕。",
      "卷衣入户理残梦，梦向金微不隔程。"
    ]
  },
  {
    "id": "adcfe4db7ef622c4f3a3dc7113068d37",
    "title": "题松崖披卷图",
    "authorName": "永㥣",
    "authorId": "adcfe4db7ef622c4d1457b72d1457b72",
    "dynasty": "清",
    "content": [
      "虬松落落十丈长，吐吞寒月流清光。",
      "吾宗幼与世罕比，一丘一壑独擅场。",
      "手把书卷遮俗眼，懒看世事浮云忙。",
      "忆昨醉踏霜华凉，同踞片石谈羲皇。",
      "翩然云际绝尘鹤，喜我追随同翱翔。",
      "知君与我皆酒狂，握手意气倾肝肠。",
      "时有涛声间清话，寒风谡谡吹衣裳。",
      "坐久参横松倒影，归扶残醉天街冷。",
      "披图风雨撼吟窗，神飞已入徂徕境。"
    ]
  },
  {
    "id": "adcfe4db7ef622c49cf4e2aac29583eb",
    "title": "和樗仙题画扇原韵",
    "authorName": "永㥣",
    "authorId": "adcfe4db7ef622c4d1457b72d1457b72",
    "dynasty": "清",
    "content": [
      "土木形骸惟恃酒，玉山颓唐妍不丑。",
      "生平未得步兵厨，死时愿获陶家取。",
      "君昔不喜卷白波，近来始解亲红友。",
      "醉墨香流烟月融，新辞气压蛟龙吼。",
      "嗟予壮怀久销铄，渐见垂杨欲生肘。",
      "脱鱼宁复恋故渊，逐鹿愧乏捷足走。",
      "半世无成学种梅，今春无花心自忸。",
      "感君为写陇头春，宇宙经纶在君手。"
    ]
  },
  {
    "id": "adcfe4db7ef622c49cf4e2aa3f3cd254",
    "title": "和樗仙题画扇原韵",
    "authorName": "永㥣",
    "authorId": "adcfe4db7ef622c4d1457b72d1457b72",
    "dynasty": "清",
    "content": [
      "臞仙写梅梅似火，道人游戏朱门可。",
      "樗仙写梅梅似冰，心已成灰身未果。",
      "愧我痴长与二君，糠秕在前任扬簸。",
      "搔头不作李固姿，簪花欲学升庵亸。",
      "日对梅花衔酒卮，醉中聊以全真我。",
      "庾岭争传开万树，孤山自愧无一朵。",
      "暂借君家写生手，摹取一枝似方颇。",
      "挂冠已瞻君在前，种梅今又输君左。"
    ]
  },
  {
    "id": "adcfe4db7ef6fb9b8410fe1a185ec8ec",
    "title": "登小孤山次梁相国壁间原韵却寄",
    "authorName": "熊一潇",
    "authorId": "adcfe4db7ef6fb9bd1457b72d1457b72",
    "dynasty": "清",
    "content": [
      "突兀疑填石，荒唐纪断鳌。",
      "谁移华岭峭，偏障海门高。",
      "吴楚千帆月，江湖五夜涛。",
      "滔滔任来去，一叶稳渔舠。"
    ]
  },
  {
    "id": "adcfe4db7efba4e25fa03de56a7cc1bc",
    "title": "有感",
    "authorName": "焦光俊",
    "authorId": "adcfe4db7efba4e2d1457b72d1457b72",
    "dynasty": "清",
    "content": [
      "北狩天王出，东征介弟才。",
      "烽烟三辅急，宫殿九成灾。",
      "鸟室飘摇感，鸰原急难怀。",
      "朝廷终不改，谁促六龙回。"
    ]
  },
  {
    "id": "adcfe4db7efba4e285dcce653e3a4945",
    "title": "二月晦日夜坐",
    "authorName": "焦光俊",
    "authorId": "adcfe4db7efba4e2d1457b72d1457b72",
    "dynasty": "清",
    "content": [
      "繁云幂幂雨丝丝，寂寞荒城夜柝迟。",
      "惆怅江南消息断，春阴又过杏花时。"
    ]
  },
  {
    "id": "adcfe4db7efc7fc3b1363db96d3412f6",
    "title": "赋得闲居少邻并",
    "authorName": "胡润",
    "authorId": "adcfe4db7efc7fc3d1457b72d1457b72",
    "dynasty": "清",
    "content": [
      "江流汩汩草萋萋，地阔天长景不齐。",
      "尽可朝蓑渔楚泽，还能晚饭煮青泥。",
      "扶桑总辔江天渺，昆阆扬音岛屿迷。",
      "转信吾生同瓮瓿，茫茫何处出醯鸡。"
    ]
  },
  {
    "id": "adcfe4db7efc7fc34aec8cfb6a918f14",
    "title": "游黄庭观",
    "authorName": "胡润",
    "authorId": "adcfe4db7efc7fc3d1457b72d1457b72",
    "dynasty": "清",
    "content": [
      "我游黄庭风景暮，拄杖登危无好遇。",
      "怪见千夫伐老松，州郡督邮走无数。",
      "龙麟短橛送飞岩，凤羽长梢委散雾。",
      "身直上飞仙石，下见龙潭郁吼怒。",
      "老龙奋髯亦何为，昨夜雷声雨骤注。",
      "千嵌万窦争一门，不见潺湲有旁赴。",
      "闻道山灵拥百脉，吮涧汲岩归此路。",
      "神物难悦转生嗔，凭高喷沫倾一吐。",
      "排山倒海势莫当，千里闻声悚百惧。",
      "临流倚杖正太息，俄顷阴云复四布。",
      "初看苍狗呵祝融，次第诸山一气锢。",
      "游氛雾淞迷人来，对眼不能辨近树。",
      "走避山房两脚倾，芒鞋倒足皆失措。",
      "雷电高冈倍有权，风雨荒山益生怖。",
      "中夜起坐畏霹雳，天威在手傥一误。",
      "又恐巨灵挈山逃，乾坤老腐将安厝。",
      "转笑黄庭成梦游，许身魏媪得无忤。",
      "逝将去此适何乡，满目凄凉对泥塑。"
    ]
  },
  {
    "id": "adcfe4db7efc7fc3e95253d4453aaf87",
    "title": "送鲁留耕回新城",
    "authorName": "胡润",
    "authorId": "adcfe4db7efc7fc3d1457b72d1457b72",
    "dynasty": "清",
    "content": [
      "司业辞承明，云霄生快羽。短翮望高抟，谁与量天步。",
      "诸生叩马留，截鞭苦不悟。口赋三宜休，焉能为君住。",
      "庆受不出东都门，到今可有汉家傅。汉家供帐几醉醒，夕阳回首梦送寤。"
    ]
  },
  {
    "id": "adcfe4db7efc7fc32bac9f7dff2d60e1",
    "title": "赠朱广文",
    "authorName": "胡润",
    "authorId": "adcfe4db7efc7fc3d1457b72d1457b72",
    "dynasty": "清",
    "content": [
      "别后因贫仕，相逢感索君。",
      "官从文字冷，迹与宦情疏。",
      "旅食惊新稻，秋风忆旧蔬。",
      "有亲皆白发，对我煮江鱼。"
    ]
  },
  {
    "id": "adcfe4db7f01b44d69f72f9d4680727b",
    "title": "北道题壁",
    "authorName": "黄道让",
    "authorId": "adcfe4db7f01b44dd1457b72d1457b72",
    "dynasty": "清",
    "content": [
      "未免他乡似故乡，万家云树总苍茫。",
      "风前客试新调马，雨后人耕旧战场。",
      "村学书声停卓午，社翁醉影散斜阳。",
      "湖山满眼虽然好，不及关门一炷香。"
    ]
  },
  {
    "id": "adcfe4db7f01b44d03a7d2cc5a202f02",
    "title": "重登岳麓",
    "authorName": "黄道让",
    "authorId": "adcfe4db7f01b44dd1457b72d1457b72",
    "dynasty": "清",
    "content": [
      "万壑风来雨乍晴，登高一览最忪惺。",
      "西南云气来衡岳，日夜江声下洞庭。",
      "我发实从近年白，此山犹似旧时青。",
      "读书老友今何在，古木秋深爱晚亭。"
    ]
  },
  {
    "id": "adcfe4db7f01b44de571704deac9cc78",
    "title": "春日再游岳麓",
    "authorName": "黄道让",
    "authorId": "adcfe4db7f01b44dd1457b72d1457b72",
    "dynasty": "清",
    "content": [
      "麓山泉水在山清，海岳归来许濯缨。",
      "古寺重寻留墨处，老僧犹识诵诗声。",
      "青云过眼如春梦，旧雨联床望再生。",
      "除却凌烟诸叟外，登科一一是闲名。"
    ]
  },
  {
    "id": "adcfe4db7f0711aa6b1c764c77a6c452",
    "title": "午倦",
    "authorName": "王玮",
    "authorId": "adcfe4db7f0711aad1457b72d1457b72",
    "dynasty": "清",
    "content": [
      "一饭寂无事，晴光上小楼。",
      "花枝媚秋色，云影逐江流。",
      "悟境静中得，诗情澹处求。",
      "蘧蘧寻午梦，随遇即庄周。"
    ]
  },
  {
    "id": "adcfe4db7f0711aabc9ddf2799b82546",
    "title": "夜读",
    "authorName": "王玮",
    "authorId": "adcfe4db7f0711aad1457b72d1457b72",
    "dynasty": "清",
    "content": [
      "虚室夜迟迟，孤镫静读诗。",
      "欲求开卷益，合以古人期。",
      "谏果回甘后，心花怒放时。",
      "姮娥能解事，送影入深帷。"
    ]
  },
  {
    "id": "adcfe4db7f0711aa8bc41ba2c8ccc13d",
    "title": "秋夜渡扬子江",
    "authorName": "王玮",
    "authorId": "adcfe4db7f0711aad1457b72d1457b72",
    "dynasty": "清",
    "content": [
      "人事不堪浊，江流万古情。",
      "峰峦新画稿，星斗旧棋枰。",
      "雁带秋声去，鱼惊月色明。",
      "扁舟轻一叶，夜到绿杨城。"
    ]
  },
  {
    "id": "adcfe4db7f0711aac5db9097c3b23b16",
    "title": "岁暮书怀",
    "authorName": "王玮",
    "authorId": "adcfe4db7f0711aad1457b72d1457b72",
    "dynasty": "清",
    "content": [
      "世事今难问，归心在水涯。",
      "官因慈母屈，意独逸妻知。",
      "风月无今古，江山有盛衰。",
      "暮年年又暮，进退欲何之。"
    ]
  },
  {
    "id": "adcfe4db7f0711aa8b788427744eb1a2",
    "title": "西潭",
    "authorName": "王玮",
    "authorId": "adcfe4db7f0711aad1457b72d1457b72",
    "dynasty": "清",
    "content": [
      "西潭潭水净于揩，镫火楼台近市街。",
      "盐廪接天祈望守，布帆逐浪旅人怀。",
      "我忧斥卤桑田变，客誉芝兰玉树佳。",
      "明代防倭陈迹在，斗龙江外渺无涯。"
    ]
  },
  {
    "id": "adcfe4db7f0711aa6a20e5f4b68995d1",
    "title": "秋夜",
    "authorName": "王玮",
    "authorId": "adcfe4db7f0711aad1457b72d1457b72",
    "dynasty": "清",
    "content": [
      "耿耿星河见，长安横匹练。",
      "冷露湿罗裾，凉风捐纨扇。",
      "人生暮气防，天籁商音变。",
      "遥思华屋中，丝竹开豪宴。"
    ]
  },
  {
    "id": "adcfe4db7f0711aa6d45bfeb2bba2583",
    "title": "舟行书所见",
    "authorName": "王玮",
    "authorId": "adcfe4db7f0711aad1457b72d1457b72",
    "dynasty": "清",
    "content": [
      "明月照澄波，上下一轮映。",
      "邻舟小儿女，备作妆台镜。"
    ]
  },
  {
    "id": "adcfe4db7f1ba59213f75e006ab1ec31",
    "title": "昭州夜泊有怀又伯通守",
    "authorName": "杨兆璜",
    "authorId": "adcfe4db7f1ba5926709e8d659bcda7c",
    "dynasty": "清",
    "content": [
      "亭荒点翠碧粼粼，红蓼花疏间白蘋。",
      "官罢野鸥能傲我，诗成青嶂苦随人。",
      "偶看明月成千里，孤负黄金笑一身。",
      "得失鸡虫知许事，玉盘堆趁荔枝新。"
    ]
  },
  {
    "id": "adcfe4db7f1ba59262cbad64e960d539",
    "title": "秦淮钱春",
    "authorName": "杨兆璜",
    "authorId": "adcfe4db7f1ba5926709e8d659bcda7c",
    "dynasty": "清",
    "content": [
      "杜鹃声里渺天涯，争似征夫不忆家。",
      "皱面自怜前度客，成阴无那旧时花。",
      "愔愔水阁风初缓，黯黯江城日易斜。",
      "开遍鼠姑飞尽絮，令人回首惜年华。"
    ]
  },
  {
    "id": "adcfe4db7f3194d695efd21126f3f2d1",
    "title": "潭西精舍晤桂未谷广文时未谷暂请假",
    "authorName": "刘大绅",
    "authorId": "adcfe4db7f3194d63e15cc114496bf24",
    "dynasty": "清",
    "content": [
      "夫子无为者，萧然此赋闲。",
      "新疏泉一道，小筑屋三间。",
      "避俗偏邻市，参禅不闭关。",
      "匆匆归太早，何日再追攀。"
    ]
  },
  {
    "id": "adcfe4db7f3194d6c03151d0cfa34066",
    "title": "赠牟松岩主政",
    "authorName": "刘大绅",
    "authorId": "adcfe4db7f3194d63e15cc114496bf24",
    "dynasty": "清",
    "content": [
      "巷有苔痕座有尘，多情杖履转相亲。",
      "群将善骂依名士，独以无争到古人。",
      "花受风光原胜雨，山含秋意下如春。",
      "龙门晋接今容易，从此交游日饮醇。"
    ]
  },
  {
    "id": "adcfe4db7f3194d6002070f4ea5c17f9",
    "title": "瞻杨升庵先生遗像题后",
    "authorName": "刘大绅",
    "authorId": "adcfe4db7f3194d63e15cc114496bf24",
    "dynasty": "清",
    "content": [
      "议礼何人集上台，东华哭罢极南来。",
      "簪花拥妓神仙骨，纵酒狂歌宰相才。",
      "生得中溪堪作主，死求太白可同埋。",
      "先生自爱名山老，不是君王不放回。"
    ]
  },
  {
    "id": "adcfe4db7f3194d68be3ac751264cae2",
    "title": "答客问山中",
    "authorName": "刘大绅",
    "authorId": "adcfe4db7f3194d63e15cc114496bf24",
    "dynasty": "清",
    "content": [
      "曾为山中客，记得山中路。",
      "曲折清溪间，转入云深处。",
      "门前有桃花，屋后有梅树。",
      "今日梅花落，君看桃花去。"
    ]
  },
  {
    "id": "adcfe4db7f3194d6249a3e94c23ddcf1",
    "title": "与长山道士修一",
    "authorName": "刘大绅",
    "authorId": "adcfe4db7f3194d63e15cc114496bf24",
    "dynasty": "清",
    "content": [
      "羽客关东归，自言得秘术。",
      "五年居深山，专直如一日。",
      "山中有猛虎，爪牙利斧锧。",
      "洞底有修蛇，目光照石室。",
      "土人经见惯，时亦或股栗。",
      "羽客十余人，洗心藏于密。",
      "昼夜门不关，虎羊而蛇蛭。",
      "自是身意忘，宁关物我昵。",
      "即今城市间，虎蛇未可必。",
      "愿如深山中，庶几保无失。"
    ]
  },
  {
    "id": "adcfe4db7f3194d6f5f50b13b2cfd1a7",
    "title": "城头看落日歌",
    "authorName": "刘大绅",
    "authorId": "adcfe4db7f3194d63e15cc114496bf24",
    "dynasty": "清",
    "content": [
      "百雉城头看落日，大如车轮去何疾。",
      "须臾倒影失空青，勃郁紫光迸飞出。",
      "东南云气奇为峰，嵯峨陆离几千重。",
      "西北晴霞散成绮，疑驾彩鸾驱赤龙。",
      "顷刻云收霞亦敛，半天红炉火闪闪。",
      "直教海水镕丹砂，倾向层霄未能染。",
      "城脚下视乌鸦归，只只背上金色飞。",
      "晚景如斯真可乐，岂必昆仑驰斜晖。",
      "造父停鞭听吾语，汝纵欲追何处去。",
      "银河浅浅朱楼深，又见疏星度牛女。"
    ]
  },
  {
    "id": "adcfe4db7f3194d66b963e3222f594b8",
    "title": "赠王兰畹董竹溪二孝廉",
    "authorName": "刘大绅",
    "authorId": "adcfe4db7f3194d63e15cc114496bf24",
    "dynasty": "清",
    "content": [
      "王郎矫矫云中龙，当霄吐气飞白虹。",
      "长安人海时自雄，天下健者惟董公。",
      "局天蹐地羞庸庸，高岩巨壑生松风。",
      "二子论文非苟同，炯然各具双青瞳。",
      "新城秀水两宗工，南施北宋争云从。",
      "四家几欲千古空，后生小子多悯慵。",
      "偏将腐草嗤祝融，此如人已登岱峰。",
      "我犹侈口谈东蒙，吁嗟菲薄真何衷。",
      "师门弟子身可终，安能粪壤污鸿蒙。",
      "近睹二子开心胸，其光奕奕声隆隆。",
      "人间得此如駏蛩，何当鞭石东海东。",
      "相携大醉蓬莱宫，慎无笑我心有蓬。"
    ]
  },
  {
    "id": "adcfe4db7f3194d6ea314ea0c4d28a0e",
    "title": "赎归引",
    "authorName": "刘大绅",
    "authorId": "adcfe4db7f3194d63e15cc114496bf24",
    "dynasty": "清",
    "content": [
      "出关何年无，入关亦时有。谁知七品郎官归，赎自两县百姓手。",
      "官视百姓如仇仇，百姓视官岂父母。云何两县风气殊，谪戍其官引为咎。",
      "或咀于社或祝神，或聚而哭或狂走。或欲慷慨三公陈，或欲匍匐九阍叩。",
      "其小人曰必归公，公不即归我颜厚。其君子曰必归公，公之归也义不苟。",
      "方今天子真圣人，仁孝聪明本天牖。公有祖母年及耄，公有母氏亦多寿。",
      "若公之子以情闻，公不当归众人后。锾赎之说古有之，国典公谊两无负。",
      "龟卜筮卜卜吉同，众乃唯唯不否否。青钱早信输乞儿，白璧不烦待良友。",
      "风霜奔走皮肤皴，道路哀号面目丑。万千人心同一心，长安市上叹未有。",
      "春风策马居庸还，关内依依曳杨柳。绘图题句盈箧笥，其荣乃与使相耦。",
      "回首一官值几何，天之玉成意非偶。于今归来月八九，处处家家进鸡酒。",
      "深闺儿女无所知，往事言之尚疾首。自愧无德何以堪，作此诗焉志永久。",
      "谁与两县新城曹，谁与赎者一穷叟。"
    ]
  },
  {
    "id": "adcfe4db7f3194d6cadd6658cdb85aad",
    "title": "南诏碑歌",
    "authorName": "刘大绅",
    "authorId": "adcfe4db7f3194d63e15cc114496bf24",
    "dynasty": "清",
    "content": [
      "开元宰相魏公逝，金鉴千秋瓦砾视。",
      "天宝宰相杨国忠，不恤唐家帝业坠。",
      "御史太守皆重官，何况堂堂节度使。",
      "辨明贿入权门中，未夕龙光已立致。",
      "南边云下为荒陬，此辈安能万里寄。",
      "诛求法令交相加，如以饥狐饿虎喂。",
      "狼子在野心难驯，不德何鹿不走避。",
      "知古既绝姚隽朝，王煜亦贪蒙舍利。",
      "国小众分听指挥，以一并五制不易。",
      "可怜宗女归南蛮，龟兹乐部远颁赐。",
      "敬义未还虔陀张，上位贪淫太纵恣。",
      "饮鸩难酬君王恩，辱国空贻将帅愧。",
      "当年若省杨罗颠，何至中官逞魑魅。",
      "鲜于仲通何人哉，甫薄白崖敌已备。",
      "军将俭魏虓虎如，天运空作点苍次。",
      "西洱河边金鼓衰，八万唐兵剩有二。",
      "胡颜遁去生见人，请看吐蕃正得意。",
      "南国大诏兄弟邦，金印煌煌号东帝。",
      "冠带珂贝驼马牛，倚祥乐进捧册至。",
      "凤子大将有告身，赞普钟且改元志。",
      "遂令李宓何履光，再将十道重兵弃。",
      "军忌深入犹不知，一遁一沈并可詈。",
      "竟筑京观龙尾关，二十余万国殇胔。",
      "是时君王方色荒，沉香亭畔艳妻醉。",
      "宰相掩败仍叙功，在朝文武半谐媚。",
      "南蛮拍手笑不休，德化丰碑蹲赑屃。",
      "其心自望唐使来，其言深荷吐蕃庇。",
      "官寮宠幸都寻常，尽载碑阴发长喟。",
      "降人郑回甘撰文，流寓御史乃作字。",
      "是为天宝十有三，明载天子幸蜀地。",
      "我闻稗史言战时，阁逻凤妃术怪异。",
      "阁陂和尚凤其昆，一朝千里忘险陂。",
      "煌煌天朝十万兵，维彼妖人歼其类。",
      "固知此语荒唐多，干羽两阶有往事。",
      "白衣山人亦吾师，招抚吐蕃断右臂。",
      "蜀中镇抚兼得人，铎槊郁刃纳天吏。",
      "头盘跳脱金银光，乐部歌姬老犹侍。",
      "足明向背当日心，忧国有人定殒泪。",
      "惜哉一叛四十年，封岳祀渎已僣儗。",
      "太和门外望残碑，欲揽天威径前辔。",
      "天子须圣宰相贤，其次以谋或以智。",
      "前有李泌后韦皋，高骈继之快人意。",
      "不见贞观细奴逻，刺史锦袍早在笥。"
    ]
  },
  {
    "id": "adcfe4db7f34ada214b9babf0b962fc9",
    "title": "夜雨同六弟作",
    "authorName": "刘肇国",
    "authorId": "adcfe4db7f34ada2d1457b72d1457b72",
    "dynasty": "清",
    "content": [
      "淡泊存吾素，羁栖何所营。",
      "春山随意老，细雨带愁生。",
      "归雁难成队，饥乌不定声。",
      "联床惟手足，和泪对镫檠。"
    ]
  },
  {
    "id": "adcfe4db7f354d5341153cb211af5559",
    "title": "留别黄弼臣",
    "authorName": "王源",
    "authorId": "adcfe4db7f354d537437d1365a142a55",
    "dynasty": "清",
    "content": [
      "忧向中来岂易宽，与君对酌且为欢。",
      "怜才自古英雄少，得意当前我辈难。",
      "消遣壮怀凭宝剑，蹉跎春梦付征鞍。",
      "还期共醉金台下，四野萧萧放眼看。"
    ]
  },
  {
    "id": "adcfe4db7f354d5324b16a2e3ba1c241",
    "title": "呈习斋先生",
    "authorName": "王源",
    "authorId": "adcfe4db7f354d537437d1365a142a55",
    "dynasty": "清",
    "content": [
      "离迷禾黍向南村，惭愧担簦五柳门。",
      "十载低颜随燕雀，半生孤眼横乾坤。",
      "先生有道青云上，今日从游皂帽尊。",
      "虞夏高歌人未老，无边风雨正黄昏。"
    ]
  },
  {
    "id": "adcfe4db7f354d5324b16a2e4684da63",
    "title": "呈习斋先生",
    "authorName": "王源",
    "authorId": "adcfe4db7f354d537437d1365a142a55",
    "dynasty": "清",
    "content": [
      "藜羹麦饭话情亲，今古兴亡赖有人。",
      "破屋寒飞宵练影，荒篱远隔夕阳尘。",
      "直将文武传洙泗，未许安危系洛闽。",
      "山势东蟠沧海尽，应知燕赵自生申。"
    ]
  },
  {
    "id": "adcfe4db7f3719faf946a480b79b676e",
    "title": "松风亭其二",
    "authorName": "赵希璜",
    "authorId": "adcfe4db7f3719fad1457b72d1457b72",
    "dynasty": "清",
    "content": [
      "寂寂山光月有声，都于松下响葱珩。",
      "一池水浸琉璃碧，半亩阴同翡翠轻。",
      "不放梅魂斜竹外，却留龙骨藉云生。",
      "何人酒醒梦初觉，追忆淮南泪泗横。"
    ]
  },
  {
    "id": "adcfe4db7f3719faaf54e6595aa276ff",
    "title": "漂母祠",
    "authorName": "赵希璜",
    "authorId": "adcfe4db7f3719fad1457b72d1457b72",
    "dynasty": "清",
    "content": [
      "千金报漂母，百钱报南昌。",
      "等为酬一饭，恩怨难相忘。",
      "功成名亦立，悲哉未央执。",
      "为德何不卒，天下常已集。"
    ]
  },
  {
    "id": "adcfe4db7f3719fac361a33f1bd83af3",
    "title": "栖贤三峡桥",
    "authorName": "赵希璜",
    "authorId": "adcfe4db7f3719fad1457b72d1457b72",
    "dynasty": "清",
    "content": [
      "玉渊下注三峡开，清猿啼断悲风来。",
      "辚辚萧萧千乘车，横枝直干万朵梅。",
      "长公之诗清入骨，推倒峨眉厌月𩨳。",
      "坚瘦长输紫翠间，面目新看云雾拨。",
      "鼋鼍鱼鳖蛟螭叫，或偃或仰或垂头。",
      "忽然吞食怪事发，水石激射凝不流。",
      "东虹西虹美人愁，银河织女归牵牛。",
      "乌鹊逃入栖贤谷，少儿晓上梳妆楼。",
      "甚深法力遏奔溜，飞桥谁补青天漏。",
      "靊霳犹闻出地贲，喧豗竞逐回风骤。"
    ]
  },
  {
    "id": "adcfe4db7f3719faabe0b5bb3299bc8c",
    "title": "松风亭其一",
    "authorName": "赵希璜",
    "authorId": "adcfe4db7f3719fad1457b72d1457b72",
    "dynasty": "清",
    "content": [
      "小亭起得傍东城，摵摵松吹夜半笙。",
      "风景于今传北宋，寒涛竟日咽唐庚。",
      "落花黄满无人扫，瘦叶青垂有鹤行。",
      "忽化虬龙斗雌霓，爪牙碧血看交横。"
    ]
  },
  {
    "id": "adcfe4db7f3719fa18514c22f2cff92e",
    "title": "楚王庙碑",
    "authorName": "赵希璜",
    "authorId": "adcfe4db7f3719fad1457b72d1457b72",
    "dynasty": "清",
    "content": [
      "气盖世，力拔山，叱咤风云变色间。",
      "狠如羊，猛如虎，逐鹿中原三户楚。",
      "淋淋手提上将头，宋义不死忘秦仇。",
      "重瞳九战绝甬道，百万空壁观诸侯。",
      "萋萋宫殿咸阳火，置俎杯羹幸分我。",
      "鸿沟已画归彭城，跳梁毕竟成幺麽。",
      "时不利，骓不逝，乌江自刎虞兮泪。",
      "汉歌四面楚人多，汉室惟知尊义帝。",
      "颓垣败壁摇秋风，何曾陌上遗民逢。",
      "奏毁淫祠我辈事，丰碑贻诮檄梁公。"
    ]
  },
  {
    "id": "adcfe4db7f3875a19abd5e2a32c53fb7",
    "title": "怀伯常向十八",
    "authorName": "严咸",
    "authorId": "adcfe4db7f3875a1d1457b72d1457b72",
    "dynasty": "清",
    "content": [
      "空翠清秋色，苍茫万里心。",
      "遥知湘水广，不及客思深。",
      "贾谊将陈策，昭文独鼓琴。",
      "石亭一挥手，风雨到而今。"
    ]
  },
  {
    "id": "adcfe4db7f3875a1ff24e7d533d71777",
    "title": "清浪滩",
    "authorName": "严咸",
    "authorId": "adcfe4db7f3875a1d1457b72d1457b72",
    "dynasty": "清",
    "content": [
      "晨瘴郁林表，山川澹如滋。湍迥石欲动，流惊舟已飞。",
      "桂棹鼓清波，荷衣飘曾飔。翩翻瞻神乌，萋菲玩春荑。",
      "搴芷将有赠，濯缨此其时。遐想《孺子歌》，屡动王孙思。",
      "索幽神有会，履险心反夷。始悟涉川者，忠信洵堪持。"
    ]
  },
  {
    "id": "adcfe4db7f4473441b3adb5c0d30604c",
    "title": "淡江吼涛",
    "authorName": "黄敬",
    "authorId": "adcfe4db7f447344d1457b72816b699a",
    "dynasty": "清",
    "content": [
      "夜静何声入耳嘈，那知淡北吼江涛。",
      "喧天不是因风怒，震地偏怜对月号。",
      "雨后鸣时晴可卜，暗中响处雨相遭。",
      "喤喤恰似雷霆起，醒觉潜龙万里翱。"
    ]
  },
  {
    "id": "adcfe4db7f447344c2c52f84d7ef6bdd",
    "title": "芦洲泛月",
    "authorName": "黄敬",
    "authorId": "adcfe4db7f447344d1457b72816b699a",
    "dynasty": "清",
    "content": [
      "淡北关前一小洲，荻芦摇曳泛中流。",
      "江含夜色清辉漾，月照波光罩影浮。",
      "葭叶有声翻白露，浪花无际滚金毬。",
      "小船乘兴随机转，赛过苏公赤壁游。"
    ]
  },
  {
    "id": "adcfe4db7f447344d7d2cf3ee75fab04",
    "title": "坌岭吐雾",
    "authorName": "黄敬",
    "authorId": "adcfe4db7f447344d1457b72816b699a",
    "dynasty": "清",
    "content": [
      "坌岭为何高插天，朝朝吐雾与相连。",
      "横来海气千寻白，接得岩云一派鲜。",
      "林里苍茫藏虎豹，谷中呼吸隐神仙。",
      "莫嫌胜景层层锁，剪破春风在眼前。"
    ]
  },
  {
    "id": "adcfe4db7f4473447edf81258065f130",
    "title": "观潮斋即景回文",
    "authorName": "黄敬",
    "authorId": "adcfe4db7f447344d1457b72816b699a",
    "dynasty": "清",
    "content": [
      "迢迢绿水绕山崇，片片晴霞映日红。",
      "桥落波光虹倒影，镜磨秋色月生东。",
      "遥天暮霭遮高树，远浦渔舟泊晚风。",
      "邀客有时酣眺望，潮回暗浪碧波中。"
    ]
  },
  {
    "id": "adcfe4db7f4473447edf81256872cc59",
    "title": "观潮斋即景回文",
    "authorName": "黄敬",
    "authorId": "adcfe4db7f447344d1457b72816b699a",
    "dynasty": "清",
    "content": [
      "中波碧浪暗回潮，望眺酣时有客邀。",
      "风晚泊舟渔捕远，树高遮霭暮天遥。",
      "东生月色秋磨镜，影倒虹光波落桥。",
      "红日映霞晴片片，崇山绕水绿迢迢。"
    ]
  },
  {
    "id": "adcfe4db7f4473447d8b87c8b627bc55",
    "title": "关渡分潮",
    "authorName": "黄敬",
    "authorId": "adcfe4db7f447344d1457b72816b699a",
    "dynasty": "清",
    "content": [
      "南北安澜颂禹勋，而今渡口各成纹。",
      "谁将素练中拖界，却把洄潮两道分。",
      "二水苍茫含皓魄，双条缥缈暗斜曛。",
      "莫嫌欲济无舟楫，几度津头思不群。"
    ]
  },
  {
    "id": "adcfe4db7f447344c9974971db4bea15",
    "title": "过关渡港",
    "authorName": "黄敬",
    "authorId": "adcfe4db7f447344d1457b72816b699a",
    "dynasty": "清",
    "content": [
      "一望青山近，微蒙不见家。",
      "只因归思急，那怕浪淘沙。"
    ]
  },
  {
    "id": "adcfe4db7f50a56776a38e107b74a84a",
    "title": "七夕示翰君",
    "authorName": "吴怡",
    "authorId": "adcfe4db7f50a567d1457b72d1457b72",
    "dynasty": "清",
    "content": [
      "画屏无睡怯新凉，秋点听残夜未央。",
      "耿耿银河望灵匹，娟娟素月照流黄。",
      "星盟钿盒应珍重，石赠支机事渺茫。",
      "为恐良时容易尽，绿章愿乞此宵长。"
    ]
  },
  {
    "id": "adcfe4db7f50a567baf26021bdf1fe21",
    "title": "答姊病中秋感示扁善",
    "authorName": "吴怡",
    "authorId": "adcfe4db7f50a567d1457b72d1457b72",
    "dynasty": "清",
    "content": [
      "小山丛桂暗香浮，极目平芜起莫愁。",
      "示疾维摩时恋榻，倦游王粲怯登楼。",
      "身如客燕仍为客，心似秋桐易感秋。",
      "何日莼鲈遂归思，五湖偕隐狎闲鸥。"
    ]
  },
  {
    "id": "adcfe4db7f50a56787199e5da786453b",
    "title": "七夕前一日独坐简扁善",
    "authorName": "吴怡",
    "authorId": "adcfe4db7f50a567d1457b72d1457b72",
    "dynasty": "清",
    "content": [
      "月影移花度绮寮，帘垂银蒜夜迢迢。",
      "秋萤吸雾栖烟叶，凉露侵人湿翠翘。",
      "小别漫栽红豆子，闲情且倚紫琼箫。",
      "双星漠漠秋河澹，睡鸭馀薰已半消。"
    ]
  },
  {
    "id": "adcfe4db7f50a5679b99e4f5577a5c29",
    "title": "和家大人上巳日作",
    "authorName": "吴怡",
    "authorId": "adcfe4db7f50a567d1457b72d1457b72",
    "dynasty": "清",
    "content": [
      "微雨帘笼燕影斜，博山香细透轻纱。",
      "春阴十日朱成碧，幽恨频年鬓欲华。",
      "漫学参军作蛮语，且持樽酒饯飞花。",
      "比来客思颓唐甚，懒逐游人斗钿车。"
    ]
  },
  {
    "id": "adcfe4db7f50a5676b6bbdb5d4e691ad",
    "title": "九日登越秀山和家大人步东坡惠州韵",
    "authorName": "吴怡",
    "authorId": "adcfe4db7f50a567d1457b72d1457b72",
    "dynasty": "清",
    "content": [
      "海门日落角声凉，庾岭霜清橘柚香。",
      "几处寒砧催木叶，频年倦旅怯秋光。",
      "登临朝汉荒台畔，凭吊降王废苑傍。",
      "莫问当时歌舞地，暮云愁锁绿芜长。"
    ]
  },
  {
    "id": "adcfe4db7f50a5677b6588ac2be98bf3",
    "title": "和沈季文壬子除夕感怀诗元韵同翰君作",
    "authorName": "吴怡",
    "authorId": "adcfe4db7f50a567d1457b72d1457b72",
    "dynasty": "清",
    "content": [
      "岁去无踪杳莫寻，百壶春酒且重斟。",
      "丹颜绿鬓随年改，密咏恬吟坐夜深。",
      "六合之中皆寄旅，一杯以外听浮沉。",
      "纷纷时局方争鹿，漫诩河山似带襟。"
    ]
  },
  {
    "id": "adcfe4db7f50a5678eaab364197d6e65",
    "title": "秋日越秀山怀古",
    "authorName": "吴怡",
    "authorId": "adcfe4db7f50a567d1457b72d1457b72",
    "dynasty": "清",
    "content": [
      "苍茫吊古独登台，极目天南瘴雾开。",
      "一代兴亡悲黍麦，千秋霸业剩蒿莱。",
      "塍荒禁苑耕残瓦，潮落珠江冷劫灰。",
      "回首玉钩斜畔路，素馨寂寞销寒晖。"
    ]
  },
  {
    "id": "adcfe4db7f50a5678eaab3645d71ad03",
    "title": "秋日越秀山怀古",
    "authorName": "吴怡",
    "authorId": "adcfe4db7f50a567d1457b72d1457b72",
    "dynasty": "清",
    "content": [
      "落日秋原草木雕，断垣残础认前朝。",
      "呼鸾道废佳游歇，戏马台荒霸气销。",
      "岭海蛮烟愁陆贾，陀城瘴雨吊任嚣。",
      "登临不尽沧桑感，怕听西风咽暮涛。"
    ]
  },
  {
    "id": "adcfe4db7f50a567c2af84a555accd0e",
    "title": "游山同翰君作",
    "authorName": "吴怡",
    "authorId": "adcfe4db7f50a567d1457b72d1457b72",
    "dynasty": "清",
    "content": [
      "落日陀台畔，晴空一雁飞。",
      "平芜迷望远，野鸟向人低。",
      "金井凄寒缏，秋砧捣客衣。",
      "故园松菊好，三径愿同归。"
    ]
  },
  {
    "id": "adcfe4db7f590fd27af7a64350acde56",
    "title": "喜昭杨嘉树于方位伯席上",
    "authorName": "马继融",
    "authorId": "adcfe4db7f590fd2d1457b72d1457b72",
    "dynasty": "清",
    "content": [
      "十载一回晤，浮生能几何。",
      "琴书家食少，雨雪客程多。",
      "久别难追忆，相逢且放歌。",
      "华堂今夜酒，泥醉勿辞酡。"
    ]
  },
  {
    "id": "adcfe4db7f5f85b7df5e233bf3f41a0d",
    "title": "重游无隐赠鹿苑",
    "authorName": "汪熙",
    "authorId": "adcfe4db7f5f85b7d1457b72d1457b72",
    "dynasty": "清",
    "content": [
      "为访远公去，筇支石径斜。",
      "林风战枯叶，岩日曝寒花。",
      "石古重摹字，泉甘试瀹茶。",
      "寻春虽有约，我欲泛银槎。"
    ]
  },
  {
    "id": "adcfe4db7f6453c86db63d1b3a530995",
    "title": "曹仁宪谨荣寿",
    "authorName": "高国泰",
    "authorId": "adcfe4db7f6453c8d1457b72d1457b72",
    "dynasty": "清",
    "content": [
      "南极星辉酒一觥，华封进祝拜双旌。",
      "堂阴树荫春长茂，菊水觞飞味亦清。",
      "德邵自宜多福禄，品高原媲会耆英。",
      "他年丹诏闻风起，瓯卜还应属老成。"
    ]
  },
  {
    "id": "adcfe4db7f6a2d95c4046dc9caa66847",
    "title": "宿西苑直庐同坦园作",
    "authorName": "百龄",
    "authorId": "adcfe4db7f6a2d9554e36c5ffaacbcd5",
    "dynasty": "清",
    "content": [
      "山气沈高阁，溪声过短墙。",
      "暝禽争选树，倦客对支床。",
      "天近星河接，官闲岁月长。",
      "故人多好句，题壁墨留香。"
    ]
  },
  {
    "id": "adcfe4db7f6a2d95369e8c0834ee00d0",
    "title": "汴梁渡河",
    "authorName": "百龄",
    "authorId": "adcfe4db7f6a2d9554e36c5ffaacbcd5",
    "dynasty": "清",
    "content": [
      "竹箭随流几曲奔，谁探星海泻高原。",
      "六鳌排浪回嵩岳，三峡轰雷下禹门。",
      "城角樯帆秋雨霁，渡头沙迹暮云屯。",
      "河清共祝安澜庆，况复金堤次第论。"
    ]
  },
  {
    "id": "adcfe4db7f6a2d950763b40b16990980",
    "title": "书城南寺壁",
    "authorName": "百龄",
    "authorId": "adcfe4db7f6a2d9554e36c5ffaacbcd5",
    "dynasty": "清",
    "content": [
      "溟蒙花寺隔烟萝，铃语宵深唤客过。",
      "走壁龙蛇镫影动，傍檐鸟雀树阴多。",
      "旧游人已随云散，壮岁心还与墨磨。",
      "浊酒半壶禅榻稳，打门无赖是风婆。"
    ]
  },
  {
    "id": "adcfe4db7f6a2d95c7c3aca159edc460",
    "title": "游尺五山庄简约斋",
    "authorName": "百龄",
    "authorId": "adcfe4db7f6a2d9554e36c5ffaacbcd5",
    "dynasty": "清",
    "content": [
      "五尺城南韦杜庄，疏帘清簟坐斜阳。",
      "竹坡雨洗梢梢净，荷渚风翻叶叶凉。",
      "隐砌虫声秋宛转，隔城山色暮苍茫。",
      "笋舆藤杖寻诗去，佳句凭君贮锦囊。"
    ]
  },
  {
    "id": "adcfe4db7f6a2d953d993b496b1eebbc",
    "title": "赠杜西林孝廉",
    "authorName": "百龄",
    "authorId": "adcfe4db7f6a2d9554e36c5ffaacbcd5",
    "dynasty": "清",
    "content": [
      "典坟瀹灵府，文字余芳馨。",
      "清浊流派远，判若渭与泾。",
      "作者入堂奥，秘钥门常扃。",
      "纷纷饤饾家，何由窥仪型。",
      "杜子老斫轮，甘苦皆已经。",
      "皋比教不倦，光风嘘户庭。",
      "理窟洞观火，词源高建瓴。",
      "肘腋驱万卷，囊括无畦町。",
      "当其兴会至，洋洒笔不停。",
      "一读三叹息，春夜镫荧荧。",
      "金钟发妙响，扣之惭寸莛。",
      "脂炭向矮屋，蕊榜联文星。",
      "及今斗杓回，起蛰来春霆。"
    ]
  },
  {
    "id": "adcfe4db7f6a2d955a6ac435a0530430",
    "title": "雨中饮何玉峰广文斋中迟范叔度比部柴珠江舍人不至",
    "authorName": "百龄",
    "authorId": "adcfe4db7f6a2d9554e36c5ffaacbcd5",
    "dynasty": "清",
    "content": [
      "金鸦堕水白日匿，碧城朵朵山钩连。",
      "黑云如羊在天上，挟雨腾踔鸣雷鞭。",
      "须臾沟浍潦水急，怒涛澎湃惊昼眠。",
      "小奚扣门食指动，如闻海上传瑶笺。",
      "为言斗酒藏之久，况有黝甲同击鲜。",
      "我马不辞泥至骭，淋漓直到宫墙边。",
      "老饕据座箸齐下，银瓶倒泻吸长川。",
      "人生醉饱岂易得，二豪不至何拘牵。",
      "主人对我惨不乐，攒眉但说寒无毡。",
      "大罗会上一回首，才名流落三十年。",
      "半绾欲丐升斗粟，长官笑骂书生酸。",
      "宿尘堆案弟子散，破窗僵卧吟秋蝉。",
      "我闻此语长叹息，士逢知己从来难。",
      "杜老诗因郑虔瘦，贡禹冠为王阳弹。",
      "古人交谊重气节，所愧汲引无微权。",
      "曲逆当年亦贫贱，如公骨相宁屯邅。",
      "蓬生麻中当自直，丈夫何必求人怜。",
      "以酒酬君觥累百，磊块浇散开心颜。",
      "王戎起舞唾壶缺，壁间况有丝与弦。",
      "天公一笑善解意，忽收屏翳明婵娟。",
      "留髡日日饮一石，会须炙輠来谈天。"
    ]
  },
  {
    "id": "adcfe4db7f6a2d95b501f871ac94adc5",
    "title": "秋夜寄怀时泉",
    "authorName": "百龄",
    "authorId": "adcfe4db7f6a2d9554e36c5ffaacbcd5",
    "dynasty": "清",
    "content": [
      "秋夜鸣秋心，凉猋掠庭树。",
      "短檠一孤影，隐几梦屡寤。",
      "关河阻且长，伊人美无度。",
      "寂寥怀好音，断雁隔荒戍。"
    ]
  },
  {
    "id": "adcfe4db7f6a2d95b501f871172b61b3",
    "title": "秋夜寄怀时泉",
    "authorName": "百龄",
    "authorId": "adcfe4db7f6a2d9554e36c5ffaacbcd5",
    "dynasty": "清",
    "content": [
      "修篁坠清露，月色忽零乱。",
      "开帘千顷波，耿耿湿斜汉。",
      "我怀凄以清，感兹节物换。",
      "人生适意难，所遇多羁绊。",
      "蒲柳畏及秋，发白倏忽半。",
      "思君如寒蛩，长吟不能断。"
    ]
  },
  {
    "id": "adcfe4db7f6a2d956f2ea974b202d844",
    "title": "书常理斋观察爱吟草",
    "authorName": "百龄",
    "authorId": "adcfe4db7f6a2d9554e36c5ffaacbcd5",
    "dynasty": "清",
    "content": [
      "周道吟翩鵻，出车颂雨雪。",
      "怀哉三百篇，忠孝意已揭。",
      "傥仅工文词，何以励臣节。",
      "常君东海英，巨手长鲸掣。",
      "蚕丛辟吟草，作尹兴无辍。",
      "当其倒词源，浩浩江河决。",
      "崚嶒笔锋迅，慷慨唾壶缺。",
      "政拙心自劳，道全身可灭。",
      "不比从军诗，苦乐因人说。",
      "风雅有正声，庶以绍前哲。"
    ]
  },
  {
    "id": "adcfe4db7f7a75581e95a4d75dfc5a09",
    "title": "寿北里先生",
    "authorName": "涌狂",
    "authorId": "adcfe4db7f7a7558d1457b72d1457b72",
    "dynasty": "清",
    "content": [
      "短发投荒又一年，每逢山寺便留连。",
      "远公自爱寻陶令，吏部曾无识大颠。",
      "一片钟声和骨冷，半边月色可人怜。",
      "文章节义浑闲事，何日还题到白莲。"
    ]
  },
  {
    "id": "adcfe4db7f7a7558bcdeee3a75a64fef",
    "title": "寿搕𢶍大师",
    "authorName": "涌狂",
    "authorId": "adcfe4db7f7a7558d1457b72d1457b72",
    "dynasty": "清",
    "content": [
      "土床闲坐啜黄齑，得句时翻经背题。",
      "义胆久拚沙暴骨，禅心不学絮黏泥。",
      "难期苏子看羝乳，长伴支公听马嘶。",
      "塞外无花拈雪示，何人微笑各凄凄。"
    ]
  },
  {
    "id": "adcfe4db7f9531971d4182c85833c28d",
    "title": "辟展",
    "authorName": "萧雄",
    "authorId": "adcfe4db7f953197d1457b72d1457b72",
    "dynasty": "清",
    "content": [
      "辟展城连小涧边，西来刚过黑风川。",
      "井疆蕞尔人声寂，沙草坡中数点烟。"
    ]
  },
  {
    "id": "adcfe4db7f953197eb53b9f48b9b3f40",
    "title": "奇台",
    "authorName": "萧雄",
    "authorId": "adcfe4db7f953197d1457b72d1457b72",
    "dynasty": "清",
    "content": [
      "西经谷壑出平芜，城倚阴山俯壮图。",
      "隔浦沙陀余故垒，月明风冷夜吹芦。"
    ]
  },
  {
    "id": "adcfe4db7f9531972fc626b7e31ae8e8",
    "title": "风洞",
    "authorName": "萧雄",
    "authorId": "adcfe4db7f953197d1457b72d1457b72",
    "dynasty": "清",
    "content": [
      "深谷崖边一窍开，汹汹橐籥走奔雷。",
      "呼号乱卷长川石，算是乾坤鼓荡才。"
    ]
  },
  {
    "id": "adcfe4db7f96021f0c641d45d5f73f30",
    "title": "戴宾有意山书屋谈次偶成时宾有举子",
    "authorName": "马凤翥",
    "authorId": "adcfe4db7f96021fd1457b72d1457b72",
    "dynasty": "清",
    "content": [
      "意山书屋我曾过，无句堪题邵子窝。",
      "卖赋近闻车辙满，乞钱常致酒材多。",
      "檐前绿竹添新笋，石上盘根长旧柯。",
      "莫笑客为汤饼至，携尊高唱待如何。"
    ]
  },
  {
    "id": "adcfe4db7f96021f57bff0660a8a8aea",
    "title": "题张羲阳道院",
    "authorName": "马凤翥",
    "authorId": "adcfe4db7f96021fd1457b72d1457b72",
    "dynasty": "清",
    "content": [
      "道人爱饮灵泉水，清晓提壶露湿衣。",
      "黄叶不离松下火，白云常护竹间扉。",
      "厨香斋钵和钟动，塔响檐铃识鸟归。",
      "何日丹炉容我伴，荷锄还问药苗肥。"
    ]
  },
  {
    "id": "adcfe4db7f96021f518f214a7e9e4cc2",
    "title": "答史陶亭",
    "authorName": "马凤翥",
    "authorId": "adcfe4db7f96021fd1457b72d1457b72",
    "dynasty": "清",
    "content": [
      "高楼闻枕大湖边，湖上青山山下田。",
      "共羡子真居谷口，方知彩泽爱斜川。",
      "扁舟拟棹剡溪雪，蓬阁思登阆苑天。",
      "忽睹新吟如问渡，渔歌樵唱落尊前。"
    ]
  },
  {
    "id": "adcfe4db7f96021f8109105d06873ebe",
    "title": "送姚象山之粤西",
    "authorName": "马凤翥",
    "authorId": "adcfe4db7f96021fd1457b72d1457b72",
    "dynasty": "清",
    "content": [
      "挟策桐江每借筹，又携铅椠向梧州。",
      "元龙意气宁高卧，司马文章本壮游。",
      "官舫定期南浦驿，宾筵合醉大云楼。",
      "欲寻谢传庭前咏，燕寝凝香好唱酬。"
    ]
  },
  {
    "id": "adcfe4db7f96021f3ba3789277daf8a9",
    "title": "落叶次江观察韵",
    "authorName": "马凤翥",
    "authorId": "adcfe4db7f96021fd1457b72d1457b72",
    "dynasty": "清",
    "content": [
      "摧枯真觉可怜生，绕地漫天太怆情。",
      "红似林花辞故蒂，黄随边草杂寒声。",
      "旧承雨露春何蚤，尽脱风霜野乍清。",
      "莫向江城高处望，许多溪壑扫难平。"
    ]
  },
  {
    "id": "adcfe4db7f96021f3ba37892fb1f1437",
    "title": "落叶次江观察韵",
    "authorName": "马凤翥",
    "authorId": "adcfe4db7f96021fd1457b72d1457b72",
    "dynasty": "清",
    "content": [
      "舞幕穿帘乱眼多，不堪裁剪奈愁何。",
      "轻随野鸟孤云去，响蹋空林夜月过。",
      "题怨汉宫翻旧曲，含凄越女罢新罗。",
      "只因一雁萧萧下，引遍城头乌尾讹。"
    ]
  },
  {
    "id": "adcfe4db7f96021f932aa5a2c6489fcd",
    "title": "夏日睡翁招过方丈即事偶成",
    "authorName": "马凤翥",
    "authorId": "adcfe4db7f96021fd1457b72d1457b72",
    "dynasty": "清",
    "content": [
      "趺坐绳床万虑澄，寒山一片结同心。",
      "诗虽压药原无病，竹偶吟风可代琴。",
      "动静总输间处觉，去来休向定中寻。",
      "请看蜀魄离群久，未必思归直到今。"
    ]
  },
  {
    "id": "adcfe4db7fac080049e0ae86b92ddb22",
    "title": "陈昌箕先生过访",
    "authorName": "赵潜",
    "authorId": "adcfe4db7fac0800d1457b72d1457b72",
    "dynasty": "清",
    "content": [
      "榕社同星散，回思各黯然。",
      "客帆终月雨，江草六朝烟。",
      "骨尚崚嶒在，诗多慷慨传。",
      "出门常自悔，欹枕剑滩船。"
    ]
  },
  {
    "id": "adcfe4db7fac0800742b4b53d1284b3f",
    "title": "次酬钱子坚",
    "authorName": "赵潜",
    "authorId": "adcfe4db7fac0800d1457b72d1457b72",
    "dynasty": "清",
    "content": [
      "年来鸡骨枕茅亭，寂寞丘园滞客星。",
      "一杖看云何处好，九山落木不堪听。",
      "梦残烽火魂初定，头白江湖眼倍青。",
      "天末醉歌余数子，可知林竹未凋零。"
    ]
  },
  {
    "id": "adcfe4db7fbb556190236156d07dbf0a",
    "title": "白云观",
    "authorName": "钱载",
    "authorId": "adcfe4db7fbb5561c59b469dc8cbd669",
    "dynasty": "清",
    "content": [
      "岂为南宗别，重寻大极墟。",
      "先生蓑好在，止杀语何如？",
      "柏子微风际，梅花细雨余。",
      "十年登阁意，只益鬓毛疏。"
    ]
  },
  {
    "id": "adcfe4db7fbb55610ce3d0863b029d54",
    "title": "紫柏山下留侯祠",
    "authorName": "钱载",
    "authorId": "adcfe4db7fbb5561c59b469dc8cbd669",
    "dynasty": "清",
    "content": [
      "祠屋近柴关，高峰西面环。",
      "犹传赤松子，相望定军山。",
      "事业兴衰际，英雄气数间。",
      "洞门七十二，惟有泄云还。"
    ]
  },
  {
    "id": "adcfe4db7fbb5561e348bc921c203177",
    "title": "雪怀陈明经经业",
    "authorName": "钱载",
    "authorId": "adcfe4db7fbb5561c59b469dc8cbd669",
    "dynasty": "清",
    "content": [
      "乡人数南至，经岁问音书。",
      "对雪寒无藉，思君懒不如。",
      "秋堂新稻入，午枕浊醪余。",
      "生事双扉阖，从传与世疏。"
    ]
  },
  {
    "id": "adcfe4db7fbb5561e348bc92cdd75ee4",
    "title": "雪怀陈明经经业",
    "authorName": "钱载",
    "authorId": "adcfe4db7fbb5561c59b469dc8cbd669",
    "dynasty": "清",
    "content": [
      "箧书长与借，手勘若相论。",
      "城拥湖风响，台明苑雪痕。",
      "饥鹰高不落，僵木湿犹翻。",
      "为报今朝事，微吟向寓园。"
    ]
  },
  {
    "id": "adcfe4db7fbb5561e348bc92c998ac2b",
    "title": "雪怀陈明经经业",
    "authorName": "钱载",
    "authorId": "adcfe4db7fbb5561c59b469dc8cbd669",
    "dynasty": "清",
    "content": [
      "故园当已雪，君定几篇诗。",
      "折竹声中得，煎茶味外思。",
      "吾人年岁遣，各自寂寥随。",
      "独有麻衣泪，都来两鬓丝。"
    ]
  },
  {
    "id": "adcfe4db7fbb5561b3e800e074874536",
    "title": "三月五日先孺人生日痛成",
    "authorName": "钱载",
    "authorId": "adcfe4db7fbb5561c59b469dc8cbd669",
    "dynasty": "清",
    "content": [
      "笼翮思飞孰与哀，哺雏未反母先摧。",
      "茫茫纵使重霄彻，杳杳难将万古回。",
      "厨下米薪如手辨，堂前风雨莫花开。",
      "读书两字从头误，直悔男儿堕地来。"
    ]
  },
  {
    "id": "adcfe4db7fbb5561ee3c0febcd6b16eb",
    "title": "到家作",
    "authorName": "钱载",
    "authorId": "adcfe4db7fbb5561c59b469dc8cbd669",
    "dynasty": "清",
    "content": [
      "久矣东墙绿萼梅，西墙双桂一风摧。",
      "儿时我母教儿地，母若知儿望母来。",
      "三十四年何限罪，百千万念不如灰。",
      "曝檐破袄犹藏箧，明日焚黄只益哀。"
    ]
  },
  {
    "id": "adcfe4db7fbb5561446ac4ea758e076c",
    "title": "清流关",
    "authorName": "钱载",
    "authorId": "adcfe4db7fbb5561c59b469dc8cbd669",
    "dynasty": "清",
    "content": [
      "广宁门外二千程，齐鲁河淮坦迤行。",
      "突据冈峦高垒险，全收吴楚大江横。",
      "南唐入宋沿州堞，西日回风度使旌。",
      "老我重题秣陵柳，不知犹似昔年情。"
    ]
  },
  {
    "id": "adcfe4db7fbb55619eda648b3384564c",
    "title": "吴越武肃王祠",
    "authorName": "钱载",
    "authorId": "adcfe4db7fbb5561c59b469dc8cbd669",
    "dynasty": "清",
    "content": [
      "石镜山荒岁屡更，家王遗像肃朱甍。",
      "萧森锦树秋风色，帖妥涛江白日声。",
      "欧史世家难尽信，龙门年表有公评。",
      "顺天不独能存祀，犹仗临安作宋京。"
    ]
  },
  {
    "id": "adcfe4db7fbb5561097c75b21efa87cb",
    "title": "怀陈丈向中西安",
    "authorName": "钱载",
    "authorId": "adcfe4db7fbb5561c59b469dc8cbd669",
    "dynasty": "清",
    "content": [
      "来自芜城实后余，西江冲暑旋分袪。",
      "重骑代马坚冰滑，已出潼关落木初。",
      "世路逡巡泾渭水，古怀历录汉唐书。",
      "塞鸿信断秋还老，傥返乡园有定居。"
    ]
  },
  {
    "id": "adcfe4db7fbb55616b3575890071dea2",
    "title": "长沙",
    "authorName": "钱载",
    "authorId": "adcfe4db7fbb5561c59b469dc8cbd669",
    "dynasty": "清",
    "content": [
      "天翠秋晖清复清，江山回合处开城。",
      "霸图实始周熊绎，骚怨空传汉贾生。",
      "岳麓寺头书拟读，湘潭驿口路催行。",
      "已闻早稻匙翻雪，只少银鳞鲙作羹。"
    ]
  },
  {
    "id": "adcfe4db7fbb5561723b5300746c265a",
    "title": "赵文敏公寄右之兄札墨迹",
    "authorName": "钱载",
    "authorId": "adcfe4db7fbb5561c59b469dc8cbd669",
    "dynasty": "清",
    "content": [
      "罗绮难胜俨惠临，疏行矮本尚传今。",
      "繇来玉马朝周客，未绝铜盘别汉心。",
      "燕市梦孤将尽夜，弁山春杳送回音。",
      "江南合遣人才访，不独王孙有故林。"
    ]
  },
  {
    "id": "adcfe4db7fbb5561b932eb5c83780837",
    "title": "宜亭新柳其二",
    "authorName": "钱载",
    "authorId": "adcfe4db7fbb5561c59b469dc8cbd669",
    "dynasty": "清",
    "content": [
      "高拂楼台下蘸池，不论长短总成伊。",
      "如何密密疏疏影，绊惹千千万万丝。",
      "桃李蹊边愁独立，风流赏处倚天知。",
      "但令相送还相见，敢向人间恨别离。"
    ]
  },
  {
    "id": "adcfe4db7fbb5561b932eb5cbb5f5663",
    "title": "宜亭新柳其二",
    "authorName": "钱载",
    "authorId": "adcfe4db7fbb5561c59b469dc8cbd669",
    "dynasty": "清",
    "content": [
      "宝花仓口起东风，鸡唱星悬赋恼公。",
      "笛里关山今是泪，梢头明月本来空。",
      "一声玉折《凉州》怨，万里云阴杜宇红。",
      "归去伤心原有路，依然水驿绿烟中。"
    ]
  },
  {
    "id": "adcfe4db7fbb5561b932eb5c6735cb79",
    "title": "宜亭新柳其二",
    "authorName": "钱载",
    "authorId": "adcfe4db7fbb5561c59b469dc8cbd669",
    "dynasty": "清",
    "content": [
      "二月月圆圆不能，千行雨湿湿难胜。",
      "终然衣袂飘何处，定有阑干拥上层。",
      "菀结微茫真可惜，朦胧隔断太无凭。",
      "比量摇落桓司马，如此春华百感增。"
    ]
  },
  {
    "id": "adcfe4db7fbb5561b932eb5cd17306d9",
    "title": "宜亭新柳其二",
    "authorName": "钱载",
    "authorId": "adcfe4db7fbb5561c59b469dc8cbd669",
    "dynasty": "清",
    "content": [
      "亭名枨触悔今朝，目极伤春不自聊。",
      "岂意公家园里树，翻为贱子卷中骚。",
      "笺题惨绿关辛苦，门掩昏黄慰寂寥。",
      "半挂帘钩斜压影，一丸月上正吹箫。"
    ]
  },
  {
    "id": "adcfe4db7fbb55610be67d6b0122fc28",
    "title": "渡浔阳江",
    "authorName": "钱载",
    "authorId": "adcfe4db7fbb5561c59b469dc8cbd669",
    "dynasty": "清",
    "content": [
      "抖擞衣襟马上尘，浔阳相见若为宾。",
      "江明楼堞无兵革，山落村墟少逸沦。",
      "晓日凉风青雀舫，郡曹小吏绿杨津。",
      "沙鸥欲下翩还起，惊怪相须似故人。"
    ]
  },
  {
    "id": "adcfe4db7fbb5561c030f60f4e6843d4",
    "title": "蒲州",
    "authorName": "钱载",
    "authorId": "adcfe4db7fbb5561c59b469dc8cbd669",
    "dynasty": "清",
    "content": [
      "缥缈薰风何处台，汾阴后土亦荒哉。",
      "维南太华三峰倚，自北黄河九曲来。",
      "鹳雀楼高春几劫，王官谷静瀑如雷。",
      "浦州合为潼关守，犄角方成用险才。"
    ]
  },
  {
    "id": "adcfe4db7fbb5561eb2218b3ef560e3b",
    "title": "寇忠悯公祠",
    "authorName": "钱载",
    "authorId": "adcfe4db7fbb5561c59b469dc8cbd669",
    "dynasty": "清",
    "content": [
      "功业汾阳只等闲，嗟公忧国鬓双斑。",
      "君恩郁郁通天带，里社青青少华山。",
      "魏野有诗传北使，竹林遗庙向人间。",
      "靖康若主澶渊策，何至蒙尘遂不还。"
    ]
  },
  {
    "id": "adcfe4db7fbb55619e0060a6b0e0cd18",
    "title": "检先孺人遗箧得载己亥康熙五十八年雪夜诗",
    "authorName": "钱载",
    "authorId": "adcfe4db7fbb5561c59b469dc8cbd669",
    "dynasty": "清",
    "content": [
      "识字识忠孝，疗贫难复难。",
      "儿时余橐叶，泪落忍重看。"
    ]
  },
  {
    "id": "adcfe4db7fbb55613ea79d0bcc622238",
    "title": "宿黄坝",
    "authorName": "钱载",
    "authorId": "adcfe4db7fbb5561c59b469dc8cbd669",
    "dynasty": "清",
    "content": [
      "三更好梦难，万里新愁独。",
      "杜甫祠前江，薛涛井上竹。"
    ]
  },
  {
    "id": "adcfe4db7fbb55618c86130a3fc8eb0c",
    "title": "出东林六七里望庐山",
    "authorName": "钱载",
    "authorId": "adcfe4db7fbb5561c59b469dc8cbd669",
    "dynasty": "清",
    "content": [
      "连峰出云云半开，奔渠卷雪响春雷。",
      "云中屈曲明如玉，都是天池顶泻来。"
    ]
  },
  {
    "id": "adcfe4db7fbb55613b37be537d8ed97d",
    "title": "望石湖",
    "authorName": "钱载",
    "authorId": "adcfe4db7fbb5561c59b469dc8cbd669",
    "dynasty": "清",
    "content": [
      "治平寺南湖翠昏，柳枝茭叶见滩痕。",
      "楞伽不管无情雨，一夜吹花落范村。"
    ]
  },
  {
    "id": "adcfe4db7fbb5561cd53600c17141b51",
    "title": "葑门口号",
    "authorName": "钱载",
    "authorId": "adcfe4db7fbb5561c59b469dc8cbd669",
    "dynasty": "清",
    "content": [
      "灭渡桥回柳映塘，南风吹郭不胜香。",
      "湖田半种紫芒稻，麦笠时遮青苎娘。"
    ]
  },
  {
    "id": "adcfe4db7fbb556132f31e00c2b051b8",
    "title": "僮归",
    "authorName": "钱载",
    "authorId": "adcfe4db7fbb5561c59b469dc8cbd669",
    "dynasty": "清",
    "content": [
      "僮沈仆于钱，乃祖父以来。",
      "父衍忤我祖，遣去辞其侪。",
      "卅年数飘转，担薪鬻官街。",
      "一日我父起，秋风扫庭槐。",
      "我旁见僮父，泥首堂南阶。",
      "自言有此儿，多病奴已衰。",
      "谅当委沟壑，乞主怜孤孩。",
      "僮留父竟去，去去不复回。",
      "明旦忽有耗，溘然随黄埃。"
    ]
  },
  {
    "id": "adcfe4db7fbb55612ed874eabd7fe344",
    "title": "宿湘山寺",
    "authorName": "钱载",
    "authorId": "adcfe4db7fbb5561c59b469dc8cbd669",
    "dynasty": "清",
    "content": [
      "黄华趋欲止，翠峦卓且崇。",
      "隔江峭壁面，定窟释子宫。",
      "天晴鸟唤侣，屋敞林环丛。",
      "仰焉石骨秀，百亿秋芙蓉。",
      "净土忆开院，岁晚回其踪。",
      "妙明知徙塔，色相火一红。",
      "我客谁则主，歌欤牧牛翁。",
      "西堂月初白，杵杵三更钟。",
      "上与山响答，下与江声通。"
    ]
  },
  {
    "id": "adcfe4db7fbb5561ac269950930dc402",
    "title": "入七里泷",
    "authorName": "钱载",
    "authorId": "adcfe4db7fbb5561c59b469dc8cbd669",
    "dynasty": "清",
    "content": [
      "雪滩雾初豁，风利已临泷。",
      "连山夹岸去，中有碧玉江。",
      "山根互开阖，江势随之撞。",
      "纤纤被岸草，安知非蓠茳。",
      "人行出鸟道，我饭依鱼矼。",
      "弱烟炊不起，响绝前村厖。"
    ]
  },
  {
    "id": "adcfe4db7fbb5561ac269950e8fba046",
    "title": "入七里泷",
    "authorName": "钱载",
    "authorId": "adcfe4db7fbb5561c59b469dc8cbd669",
    "dynasty": "清",
    "content": [
      "岭松苍且深，滩石净以黑。",
      "喔喔一鸡高，人家负崖仄。",
      "地力尽岂余，活身随钓弋。",
      "终宵听江声，终岁见江色。",
      "门前笭箵收，舍后罻罗即。",
      "晴雨出何之，东西翠成塞。",
      "客如掬水尝，劳生此应息。"
    ]
  },
  {
    "id": "adcfe4db7fbb5561ac269950074fc798",
    "title": "入七里泷",
    "authorName": "钱载",
    "authorId": "adcfe4db7fbb5561c59b469dc8cbd669",
    "dynasty": "清",
    "content": [
      "舵行逐峰转，屡转为逆风。",
      "峰峰当面起，隐隐疑水穷。",
      "来帆掠峰出，风力云气中。",
      "我船送柔橹，缓与江流东。",
      "浪花风斗激，绿散何迷蒙。",
      "上瞻峰影仄，澹落阳光红。"
    ]
  },
  {
    "id": "adcfe4db7fbb5561aab9212982da92e6",
    "title": "马文毅公汇草辨疑歌",
    "authorName": "钱载",
    "authorId": "adcfe4db7fbb5561c59b469dc8cbd669",
    "dynasty": "清",
    "content": [
      "圣庙忠节襄平公，公所撰书惜未见，公自作歌蒙难中。",
      "维时十有二年癸丑冬，三桂叛，延龄从。广西巡抚铁男子，御衣赐著何从容。",
      "遗之大帽发冲怒，沥血缒城达三疏。自经不得又复引佩刀，镇粤公能邀一顾。",
      "囚首排阊击笏楼，疾风授命乌金铺。阖门百口视如归，白日青磷莽回互。",
      "拘囚方四年，幽愤草圣传。钩摹十二帙，《草字杂礼》无斯全。",
      "斯非皇象《急就篇》，又岂浮屠永素能专前。正书况释顾姬笔，姬亦从公奋死归于天。",
      "呜呼瘗骨处，广福寺，黑塔村，碑御制，抚蛮灭寇，将军又死傅弘烈，巡远双忠祠八柱。",
      "宪皇恤先臣，庙入昭忠仍谕祭。本朝元气极盛诸公生。",
      "淋漓颈血为君父，亦既青史名其名。君不见以炭画壁范忠贞。"
    ]
  },
  {
    "id": "adcfe4db7fbb5561f706af152cf01546",
    "title": "行楚野见草花都不能名感赋",
    "authorName": "钱载",
    "authorId": "adcfe4db7fbb5561c59b469dc8cbd669",
    "dynasty": "清",
    "content": [
      "湘山日平远，碧涧时洄洑。",
      "有草生其闲，登降悦我目。",
      "初阳蔼然照，宿莽为之馥。",
      "岂非岩壑姿，谓亦忌扬暴。",
      "奈何值道周，颜色恐喧黩。",
      "物生性苟贞，相溷庶无恧。"
    ]
  },
  {
    "id": "adcfe4db7fbb5561f706af1563bdffd4",
    "title": "行楚野见草花都不能名感赋",
    "authorName": "钱载",
    "authorId": "adcfe4db7fbb5561c59b469dc8cbd669",
    "dynasty": "清",
    "content": [
      "红者亦有萼，翠者亦有英。",
      "彼芳诚自好，愧不能以名。",
      "夫草焉用名，楚产则楚荣。",
      "始怜楚人词，喻草其乡情。",
      "目遇即抽思，手搴即发声。",
      "何必曲相假，外饰衰中诚。"
    ]
  },
  {
    "id": "adcfe4db7fbb55619e4b2cf58ae8c381",
    "title": "天柱峰出云歌",
    "authorName": "钱载",
    "authorId": "adcfe4db7fbb5561c59b469dc8cbd669",
    "dynasty": "清",
    "content": [
      "昨朝望峰峰笔尖，一峰青出群峰纤。",
      "今朝岟崥道其左，桃花色云惊所瞻。",
      "笔尖不没千丈顶，肩腰覆抱浓如黏。",
      "其下全山骨纯紫，献疑谓照晨光暹。",
      "余峰自碧身自露，余云自白心自骛。",
      "兹独吉贝弹松松，轻茜染之久喷吐。",
      "明而相透层层兴，软不欲飞片片驻。",
      "五里十里缦缦华，赤霄绛霄亭亭嫭。",
      "藏精降神灊固然，汉武南岳根株连。",
      "含阳而起可无为，司命君住司玄天。",
      "为霖岂私皖伯国，欢喜自指书生鞭。",
      "花色蒸空又何湿，缤纷锦曳溟蒙烟。",
      "我随云行云已后，踯躅马蹄回马首。",
      "三祖塔边月茫茫，七星池晴风𩖴𩖴。",
      "势参吴楚云将孤，壑判阴晴云族偶。",
      "云中不入转山前，豁达秋原几培塿。"
    ]
  },
  {
    "id": "adcfe4db7fbb5561b22bd5da89a4378f",
    "title": "观大唐中兴颂刻石",
    "authorName": "钱载",
    "authorId": "adcfe4db7fbb5561c59b469dc8cbd669",
    "dynasty": "清",
    "content": [
      "天南唐后无如此，元公之文鲁公书。",
      "体逾骚人擅约洁，画若铁柱撑空虚。",
      "俯临大渊削崖壁，三百尺余秋翠滴。",
      "披草读之晓虫寂，天开灵境初何心。",
      "客蓄奇怀远相觌，面石久益钦两公。",
      "与唐家国诚哉忠，江深山荒风露湿。",
      "不语之语精犹充，盛极开元有天宝。",
      "一侈应欢功再造，乘舆归来自传老。",
      "收京设使监国为，何至迁宫泣难道。",
      "春秋始终必正之，后世功罪虞曲辞。",
      "职非南董借藓石，王新建遂庐山碑。"
    ]
  },
  {
    "id": "adcfe4db7fbb556112ddbcf1e9d3bda5",
    "title": "坐祝融峰顶石观云海歌",
    "authorName": "钱载",
    "authorId": "adcfe4db7fbb5561c59b469dc8cbd669",
    "dynasty": "清",
    "content": [
      "清晨斋心登岳颠，西麓转东螺径旋。",
      "最高已立南天门，培塿下见衡州前。",
      "湘江南来一线白，五折北去明蜿蜒。",
      "旁窥灵药峰之腋，云归如水风飘然。",
      "仰企轸宿峰之凹，氛氲懒吐如炊烟。",
      "回身瞥骇气四合，一物无见消诸缘。",
      "敛襟更向碧落进，上封寺瞰浓相连。",
      "日光迥照明且净，三百里铺白玉田。",
      "轻风忽吹意宕漾，数峰尖露如摇莲。",
      "却指东隅正萦郁，岧岧未辨何峰延。",
      "身今据石岳尽此，千尺俯海欹右肩。",
      "有风不动平泱漭，无风而动深洄漩。",
      "少焉左顾复饙馏，如丝乱卷斜披绵。",
      "丹林半失上封背，峰东滃滃峰西翩。",
      "盘陀与我在云上，大虚之天惟倚天。",
      "老松岿立白榆并，奚取藓迹名纷镌。"
    ]
  },
  {
    "id": "adcfe4db7fbb5561da64744f908cfdf8",
    "title": "小华阳歌",
    "authorName": "钱载",
    "authorId": "adcfe4db7fbb5561c59b469dc8cbd669",
    "dynasty": "清",
    "content": [
      "明代华亭高检讨，磬山之石为笔山。",
      "第八洞天睹仿佛，群仙门辟群峰闲。",
      "大茅最高屹南立，中茅小茅西北环。",
      "上馆洞西大茅对，中馆下馆寻松关。",
      "东西楚王涧相隔，合流洞水疑琤潺。",
      "积金峰小实磊砢，龙池晰蜴飞应还。",
      "上洞下洞极蚛蛀，七八洞透兼升攀。",
      "岂惟泉东崖若劈，深入几步穷源艰。",
      "横瓦三寸高及半，阳阴仅寸罗孱颜。",
      "最高之阴白玉片，晃朗叆叇心为闲。",
      "数传未落广济库，吴镇非我图犹悭。",
      "试摩长史左纽桧，采药便踏秋苔斑。"
    ]
  },
  {
    "id": "adcfe4db7fbb5561f4253d822080509e",
    "title": "二砚歌",
    "authorName": "钱载",
    "authorId": "adcfe4db7fbb5561c59b469dc8cbd669",
    "dynasty": "清",
    "content": [
      "昨见文节桥亭砚，却思玉带生未见。",
      "悠悠人海人岂知，岂知信国砚在斯。",
      "二公英灵亘天壤，相友相于日来往。",
      "二砚相望五百年，嘉会之礼无因缘。",
      "得邀谢砚访文砚，是有鬼神非偶然。",
      "文山砚在叠山右，端州洵坚歙不后。",
      "此几此几逢今辰，此堂此堂记春昼。",
      "炷香敬为双忠悲，再拜恭惟两丈寿。",
      "丹心诗未题零丁，伯颜兵未趋皋亭。",
      "公方性豪厚奉己，砚亦务寡稀劳形。",
      "转茶坂头初旅食，建阳市上罕交识。",
      "公祇麻衣哭向东，砚应黧面愁古北。",
      "何荣何悴贞节同，见二砚不见二公。",
      "墨而拓铭即钟鼎，匣而分手仍萍蓬。",
      "堂闲几净意缱绻，一片清气留虚空。"
    ]
  },
  {
    "id": "adcfe4db7fbb55618d1f107ff5b3683d",
    "title": "戴仪部文镫斋饮沈存周锡斗作歌",
    "authorName": "钱载",
    "authorId": "adcfe4db7fbb5561c59b469dc8cbd669",
    "dynasty": "清",
    "content": [
      "蜡花摇摇客半醉，重为主人拈旧器。吾州薄技近已无，可怜流转还供士女娱。",
      "张铜炉，黄锡壶，匏尊王周银碗朱。后来沈老亦煎锡，粉合茶奁常接觌。",
      "只如此斗方口酌酒多，环镌杜甫《饮中八仙歌》。我今一斗三斗五斗过，欲放未放愁摩挲。",
      "款记康熙岁戊戍，是岁仆龄才十一。鬓丝回忆春波桥，沈老门前绿杨密。"
    ]
  },
  {
    "id": "adcfe4db7fbb5561dabeee62502a0a36",
    "title": "颜氏所藏鲁公名印歌",
    "authorName": "钱载",
    "authorId": "adcfe4db7fbb5561c59b469dc8cbd669",
    "dynasty": "清",
    "content": [
      "唐印朱文观者信，铜花斑斑红沫润。两字左右方寸强，颜家世守此名印。",
      "二十四郡忠臣无，公名才得天子呼。杲卿其兄真卿弟，眨公出公名不诬。",
      "其时天下人望同。不以名称称鲁公。岂知此印到今好，手举公名精爽充。",
      "我欲昌黎名印得，可双颜印分芒色。公行死矣韩生归，君命之衔皆报国。"
    ]
  },
  {
    "id": "adcfe4db7fbb55614b58cfada245ffa6",
    "title": "琉璃厂肆见小方玉印一刻巩固私印四字桥纽葫芦样玉印一刻帝甥二字虎纽明巩都尉物也辄为咏之",
    "authorName": "钱载",
    "authorId": "adcfe4db7fbb5561c59b469dc8cbd669",
    "dynasty": "清",
    "content": [
      "乌驳马入承天门，煤山山亭忍复云。",
      "巩府焚先刘府焚，乃独未毁玉篆文。",
      "帝姬去年悲已薨，家无藏甲犹守城。",
      "汇旁黄绳子女系，毋污贼手此帝甥。",
      "两字岂知早刻印，甥兮甥兮国俱殉。",
      "藩封恨不二王曾，巷战嗟难二卿仅。",
      "巩固实惟巩永固，省文缪篆美无度。",
      "人之不亡帝左右，玉之不变神呵护。",
      "一双中有暗泪流，华池丰屋春暂留。",
      "主印乐安应并匣，几时南去在扬州。"
    ]
  },
  {
    "id": "adcfe4db7fbb55617b1c961c6e639967",
    "title": "集散木庵严侍读已买得巩忠烈公两玉印出观复为歌之",
    "authorName": "钱载",
    "authorId": "adcfe4db7fbb5561c59b469dc8cbd669",
    "dynasty": "清",
    "content": [
      "秦游橐金归岂多，急此巩误他人磨。",
      "昨为言之今已得，激昂使我成悲歌。",
      "我歌直为巩永固，我悲不独巩永固。",
      "茫茫天地忠义人，旧物流传孰如故？",
      "大江月照扬州城，中有乐安玉印明。",
      "明年君归携此行，两印百年犹在京。",
      "问何去去江南程，玉虽有字曾无声。",
      "愿君与购贵主印，后先漂转重合并。",
      "香檀作匣盖刻铭，志趣差同号与名。",
      "夫妇于人本不轻，况其家国关死生。"
    ]
  },
  {
    "id": "adcfe4db7fbb5561ec4f8e1ff3bb0992",
    "title": "宜亭新柳其一",
    "authorName": "钱载",
    "authorId": "adcfe4db7fbb5561c59b469dc8cbd669",
    "dynasty": "清",
    "content": [
      "宜春亭子面湖西，城上山光扫黛齐。飞翠恰沾东角柳，笼阴浑带北门堤。",
      "淡烟染杂浓浓露，双燕穿陪如梦难寻巷与坊，旧游半系故人肠。",
      "驱车欲去惊寒食，走马归来已夕阳。镜照未尝眉皱敛，泥沾曾不絮颠狂。",
      "净瓶只合皈无尽，洒作春空露水香。"
    ]
  },
  {
    "id": "adcfe4db7fbdad65e4a082473b4fc545",
    "title": "四皓墓",
    "authorName": "萨大年",
    "authorId": "adcfe4db7fbdad65d1457b72d1457b72",
    "dynasty": "清",
    "content": [
      "云白岩青好避秦，鬓眉翻作汉功臣。",
      "何因多事商山老，不及桃源洞里人。"
    ]
  },
  {
    "id": "adcfe4db7fbdad6516998326343884da",
    "title": "文姬归汉图",
    "authorName": "萨大年",
    "authorId": "adcfe4db7fbdad65d1457b72d1457b72",
    "dynasty": "清",
    "content": [
      "朔风吹雪野茫茫，一曲胡笳泪万行。",
      "犹胜琵琶愁出塞，李陵台畔月如霜。"
    ]
  },
  {
    "id": "adcfe4db7fbdad65169983267fced55f",
    "title": "文姬归汉图",
    "authorName": "萨大年",
    "authorId": "adcfe4db7fbdad65d1457b72d1457b72",
    "dynasty": "清",
    "content": [
      "不惜千金赎蔡姝，阿瞒高义古今无。",
      "独怜他日王髦剑，北海何曾贳两雏。"
    ]
  },
  {
    "id": "adcfe4db7fc02e2a1dd0e64919d88af2",
    "title": "对酒",
    "authorName": "觉罗桂芳",
    "authorId": "adcfe4db7fc02e2ad1457b72d1457b72",
    "dynasty": "清",
    "content": [
      "对酒不能饮，尊前唤奈何。",
      "眼中英物少，青史故人多。",
      "肝胆向谁沥，江河有逝波。",
      "身留一剑在，中夜手摩挲。"
    ]
  },
  {
    "id": "adcfe4db7fc02e2a71cf05bd042e6b91",
    "title": "塞原极目",
    "authorName": "觉罗桂芳",
    "authorId": "adcfe4db7fc02e2ad1457b72d1457b72",
    "dynasty": "清",
    "content": [
      "晓风忽已肃，匹马寒垣深。",
      "石乱泉声咽，山多野气沈。",
      "边沙埋短草，秋雨暗长林。",
      "见猎不能喜，渐非年少心。"
    ]
  },
  {
    "id": "adcfe4db7fc02e2aca3311c4c63271f0",
    "title": "营夜",
    "authorName": "觉罗桂芳",
    "authorId": "adcfe4db7fc02e2ad1457b72d1457b72",
    "dynasty": "清",
    "content": [
      "月色如霜照满营，终宵鼙鼓杂金钲。",
      "人眠枯草寒无寐，马啮空槽夜有声。",
      "诸将运筹纾圣虑，四郊多垒耻吾生。",
      "自看身手非无用，投笔从今学论兵。"
    ]
  },
  {
    "id": "adcfe4db7fc02e2a03a8996d963ce4f9",
    "title": "送呈山尊学士乞养归里",
    "authorName": "觉罗桂芳",
    "authorId": "adcfe4db7fc02e2ad1457b72d1457b72",
    "dynasty": "清",
    "content": [
      "相逢未放酒杯空，十载交深意气中。",
      "豪迈君真兴不浅，疏狂我亦趣微同。",
      "当筵颇恕歌儿醉，投辖何妨坐客穷。",
      "一纸陈情忽归去，扣门告别太匆匆。"
    ]
  },
  {
    "id": "adcfe4db7fc02e2a658f0ee6d3cdfa4d",
    "title": "浦口临江楼用壁间韵",
    "authorName": "觉罗桂芳",
    "authorId": "adcfe4db7fc02e2ad1457b72d1457b72",
    "dynasty": "清",
    "content": [
      "独上高楼眼界空，茫茫百感忽无穷。",
      "祥金或恐遗沙外，阳鱎何由入钓中。",
      "幸已此心盟水白，却愁老眼障纱红。",
      "醉翁门下重传附，可许根因证始终。"
    ]
  },
  {
    "id": "adcfe4db7fc02e2aa4ec7685f26891e2",
    "title": "枣阳妇",
    "authorName": "觉罗桂芳",
    "authorId": "adcfe4db7fc02e2ad1457b72d1457b72",
    "dynasty": "清",
    "content": [
      "侵晨过襄阳，扑面腥风吼。",
      "贼去但空村，孑遗靡鸡狗。",
      "人肉缠草根，狼藉不速朽。",
      "流亡未敢归，满地饥乌走。",
      "猛闻人呻吟，悲酸拙破牖。",
      "马挝启其门，中有垂死妇。",
      "听妇哭致辞，欲语气先呕。",
      "噫昔初病时，问讯烦姑舅。",
      "良人意殷勤，床前时执手。",
      "一朝闻寇至，骨肉分离陡。",
      "各思全身命，弃我如敝帚。",
      "谁希盗贼怜，不死活亦苟。",
      "恍惚十余日，水浆未入口。",
      "所恨不知饥，形气尚缠纠。",
      "奋飞苦不能，残生岂持久。",
      "不愿赐良药，不愿分乾糗。",
      "愿污腰间刀，游魂瘗荒阜。",
      "乾坤莽风尘，群盗恣芟蹂。",
      "却愁乐死人，丧乱随时有。"
    ]
  },
  {
    "id": "adcfe4db7fc02e2a59b74f7b686cc406",
    "title": "乌家更",
    "authorName": "觉罗桂芳",
    "authorId": "adcfe4db7fc02e2ad1457b72d1457b72",
    "dynasty": "清",
    "content": [
      "惊风匿白日，山深路如漆。",
      "乌店灰烬余，一二破土室。",
      "老叟迓客坐，欲语神惨栗。",
      "自言就木年，平头六十一。",
      "有男己娶妇，菽水欢绕膝。",
      "更有乳下孙，调弄慰衰疾。",
      "昨月寇突至，仓猝生离别。",
      "我老骨髓乾，欲逃逃不脱。",
      "长跪乞贼怜，股悚甘嗔喝。",
      "筛簸我稻粱，颠倒我裋褐。",
      "一棺久待死，斧作薪柴艺。",
      "胆裂潜吞声，贼去幸复活。",
      "近稍集流亡，初从乱离说。",
      "云我子恋妇，十步每九蹶。",
      "更有襁褓儿，呱呱难舍决。",
      "大半落贼手，残害为异物。",
      "敢望骨肉欢，异时聚蓬筚。",
      "但愿抚其尸，一洒眼中血。",
      "天明叟出门，扶杖寻儿骨。"
    ]
  },
  {
    "id": "adcfe4db7fc02e2aa242652cca437d58",
    "title": "题宋高宗中兴瑞应图",
    "authorName": "觉罗桂芳",
    "authorId": "adcfe4db7fc02e2ad1457b72d1457b72",
    "dynasty": "清",
    "content": [
      "嘉应祠前遮道哭，肃王一去康王独。太清图籍已飞灰，蜡诏还从发中读。",
      "此时决计果收京，进垒澶渊事可成。半夜旌旗应改色，一时将帅旧知名。",
      "大义孤忠不见用，十三连战真堪痛。灵武原同拥戴功，赤符翻借丹青重。",
      "萧郎画笔最称工，只向凉堂洒墨浓。可解狂呼图铁象，那能痛饮绘黄龙。",
      "伤心句践兴亡地，花月茫茫天亦醉。郡壁才题誓愿诗，学宫已换忘仇字。",
      "中原狐兔尽何难，长弓大箭空据鞍。一鞭快渡夸冰合，半臂遥传任雪寒。",
      "云暗旧都不识路，黄袍梦醒浮江去。难为阿母祝棋心。",
      "苦恋前身射潮处。湖山如画已模糊，粉本偷传北地无。",
      "可惜茴香无瑞应，空教拾得中兴书。"
    ]
  },
  {
    "id": "adcfe4db7fc02e2a6a5eac5f40a37f3e",
    "title": "恭和御制观海元韵",
    "authorName": "觉罗桂芳",
    "authorId": "adcfe4db7fc02e2ad1457b72d1457b72",
    "dynasty": "清",
    "content": [
      "东海渺无际，空蒙接九旻。",
      "层楼吞灏气，大地绝苍垠。",
      "浪稳蛟龙静，航通玉帛陈。",
      "纳川情并效，向若轨堪循。",
      "嘘蜃还成市，翔乌不待晨。",
      "沙明潮应月，苔润石知春。",
      "已息阳侯阵，谁扶飓母轮。",
      "蓬莱真咫尺，岛屿一微尘。",
      "鹏路盘青霭，鳌峰耸碧珣。",
      "荡空云鹤影，泛棹斗牛津。",
      "作赋曾工木，求丹欲笑秦。",
      "披图书是玉，放眼界为银。",
      "鲽献能怀德，鲛输已化嚣。",
      "边铺霞锦烂，面拭镜光新。",
      "旋吉依秋节，流观仰帝巡。",
      "添筹颂黄屋，万象尽含淳。"
    ]
  },
  {
    "id": "adcfe4db7fc5d842980ca38802298912",
    "title": "黄山歌",
    "authorName": "汤复",
    "authorId": "adcfe4db7fc5d842d1457b72d1457b72",
    "dynasty": "清",
    "content": [
      "老人今年七十七，家在黄山东之侧。",
      "山距吾家百余里，梦寐常劳面未觌。",
      "今年鼓勇扶筇往，彳亍危岑神惕惕。",
      "步步跻攀绝援引，崖石刮耳壁摩鼻。",
      "天生老骨不知疲，眼看松石步登陟。",
      "堕崖坠壑都无谓，纵死兹山意亦得。"
    ]
  },
  {
    "id": "adcfe4db7fc742be4ca77db20668230a",
    "title": "闲居",
    "authorName": "关舒",
    "authorId": "adcfe4db7fc742bed1457b72d1457b72",
    "dynasty": "清",
    "content": [
      "无才甘放弃，身世已蹉跎。",
      "筑室山花满，应门水鸟多。",
      "塞翁殊不尔，蕉鹿竟如何。",
      "咄咄千年事，行吟一曲歌。"
    ]
  },
  {
    "id": "adcfe4db7fc8dd8c11029871ac7061ba",
    "title": "观王石谷画山水歌",
    "authorName": "恽日初",
    "authorId": "adcfe4db7fc8dd8cd1457b72d1457b72",
    "dynasty": "清",
    "content": [
      "琴川王郎年正少，放笔往往称神妙。灵想寂与造化通，幽襟独写溪山照。",
      "看君得意时，意若旁无人。抽毫欲使群峰奔。踌躇顾盼久不下，素练忽破青山痕。",
      "谁剪罗浮烟，惊落华阴碧。势偃研北松，欲堕壁上石。",
      "冉冉岚气蒸，转目无留迹。营丘洪谷不可攀，人间久矣无青山。",
      "此时窥图发清赏，高兴半落云沙间。何处觅丹梯，何方种瑶草，烟霞四壁吾将老。",
      "援琴待扫十丈绡，坐我云边弄仙岛。"
    ]
  },
  {
    "id": "adcfe4db7fd23486887081109110f8a3",
    "title": "浮山",
    "authorName": "雁鹏飞",
    "authorId": "adcfe4db7fd23486d1457b72d1457b72",
    "dynasty": "清",
    "content": [
      "昨夜溪边雨，今晨画里山。",
      "白云与红树，三十六峰间。",
      "岩壑尽奇特，烟霞相往还。",
      "何时谢尘鞅，清境在人寰。"
    ]
  },
  {
    "id": "adcfe4db7fde46056e5b49e8e68ff9b1",
    "title": "玉阶怨",
    "authorName": "石嘉吉",
    "authorId": "adcfe4db7fde4605d1457b72d1457b72",
    "dynasty": "清",
    "content": [
      "怕见春归去，朝朝下翠帏。",
      "落花如有意，故傍玉阶飞。"
    ]
  },
  {
    "id": "adcfe4db7fde460588b44fe7c49942fd",
    "title": "春日郊行",
    "authorName": "石嘉吉",
    "authorId": "adcfe4db7fde4605d1457b72d1457b72",
    "dynasty": "清",
    "content": [
      "水源行尽路三叉，酒旆扬风树影遮。",
      "茅屋数家斜照里，土墙缺处露梅花。"
    ]
  },
  {
    "id": "adcfe4db7fdfface7503776d897d7b64",
    "title": "赠汪魏美徐兰生两隐者",
    "authorName": "王岱",
    "authorId": "adcfe4db7fdffaced1457b72d1457b72",
    "dynasty": "清",
    "content": [
      "西山有灵隐，松桂生岩扉。",
      "二老采薇久，十年来市稀。",
      "驻颜留黑发，饮憾著麻衣。",
      "一倍悲歌发，斜阳恸哭归。"
    ]
  },
  {
    "id": "adcfe4db7fdffacedd628e8fd0344100",
    "title": "夜坐",
    "authorName": "王岱",
    "authorId": "adcfe4db7fdffaced1457b72d1457b72",
    "dynasty": "清",
    "content": [
      "虫语惊寒梦，飒然山夜深。",
      "遥镫隔溪隐，残月过庭阴。",
      "野哭多新感，林秋识旧音。",
      "年来风物异，不但客伤心。"
    ]
  },
  {
    "id": "adcfe4db7fdffacec23a3bda15aad1b0",
    "title": "永州道中示易无画",
    "authorName": "王岱",
    "authorId": "adcfe4db7fdffaced1457b72d1457b72",
    "dynasty": "清",
    "content": [
      "松影碧摇摇，无风亦自涛。",
      "寒花随涧落，细路入峰高。",
      "云动低依客，烟深远唱樵。",
      "岳青九面外，此地足诛茅。"
    ]
  },
  {
    "id": "adcfe4db7fdffaced1e5262de37f1a54",
    "title": "寓刘储升江楼",
    "authorName": "王岱",
    "authorId": "adcfe4db7fdffaced1457b72d1457b72",
    "dynasty": "清",
    "content": [
      "出山犹胜住山幽，为爱君家江上楼。",
      "风送岸花粘客袂，雨来烟嶂压行舟。",
      "遥峰入幕青无已，野水平天稳不流。",
      "独有海翁机事绝，朝看沙鸟暮浮鸥。"
    ]
  },
  {
    "id": "adcfe4db7fdfface63f8a0f7a7874567",
    "title": "游龙泉岩望海山达濠一带",
    "authorName": "王岱",
    "authorId": "adcfe4db7fdffaced1457b72d1457b72",
    "dynasty": "清",
    "content": [
      "地势垂穷巨海浮，尚横叠嶂截中流。",
      "悬岩忽辟奇峰腹，窄径斜穿乱石头。",
      "潮静兵艚犹设讯，烟清蜃气不生楼。",
      "何期令作余年日，得展乾坤万里眸。"
    ]
  },
  {
    "id": "adcfe4db7febb43e746ace72fb6f6ad7",
    "title": "二月十七日过黎里众善堂谒徐俟斋先生祠",
    "authorName": "沈谨学",
    "authorId": "adcfe4db7febb43ed1457b72d1457b72",
    "dynasty": "清",
    "content": [
      "此岂先生志，甘为隐遁流。",
      "草堂聊托迹，涧水不知秋。",
      "明月梨花梦，空江鹤影留。",
      "我来肃瞻拜，仍作上沙游。"
    ]
  },
  {
    "id": "adcfe4db7febb43e91314078d79b5eb4",
    "title": "春日杂诗",
    "authorName": "沈谨学",
    "authorId": "adcfe4db7febb43ed1457b72d1457b72",
    "dynasty": "清",
    "content": [
      "不难谢尘事，村小地幽偏。",
      "居接林间屋，耕分溪上田。",
      "遣怀引微醉，养病趁间眠。",
      "邻老来相约，明朝掠社钱。"
    ]
  },
  {
    "id": "adcfe4db7febb43e91314078f9005e5c",
    "title": "春日杂诗",
    "authorName": "沈谨学",
    "authorId": "adcfe4db7febb43ed1457b72d1457b72",
    "dynasty": "清",
    "content": [
      "隙地裁为圃，门前接麦畦。",
      "唤人修耒耜，亲手结笆篱。",
      "谷种从邻换，瓜秧带雨移。",
      "自因幽事绕，连日不围棋。"
    ]
  },
  {
    "id": "adcfe4db7febb43eb14eaf9100b5f141",
    "title": "初夏村居",
    "authorName": "沈谨学",
    "authorId": "adcfe4db7febb43ed1457b72d1457b72",
    "dynasty": "清",
    "content": [
      "补足绿阴飞尽絮，眼空烂漫一春花。",
      "矮茅屋小分溪住，横板桥低趁岸斜。",
      "喧我幽居惟鸟雀，争人行径但桑麻。",
      "年来多少推迁感，独立松风咏暮霞。"
    ]
  },
  {
    "id": "adcfe4db7febb43e1777585bfb89dfe2",
    "title": "溪上",
    "authorName": "沈谨学",
    "authorId": "adcfe4db7febb43ed1457b72d1457b72",
    "dynasty": "清",
    "content": [
      "春烟雨岸平，流水一竿冷。",
      "夕阳隔溪来，零乱桃花影。"
    ]
  },
  {
    "id": "adcfe4db7febb43eccce7e09f5a55a90",
    "title": "吴淞江归棹",
    "authorName": "沈谨学",
    "authorId": "adcfe4db7febb43ed1457b72d1457b72",
    "dynasty": "清",
    "content": [
      "淞波一片冷秋光，帆影低斜挂夕阳。",
      "遥指水云村缺里，接天红叶是枫庄。"
    ]
  },
  {
    "id": "adcfe4db7febb43e89e1c3228a47fd73",
    "title": "春暮野望得句",
    "authorName": "沈谨学",
    "authorId": "adcfe4db7febb43ed1457b72d1457b72",
    "dynasty": "清",
    "content": [
      "一角残阳画断虹，年光随分了春风。",
      "桃花脱尽清明雨，绿入平芜一望中。"
    ]
  },
  {
    "id": "adcfe4db7febb43e2cd93a2c4731555e",
    "title": "同醉余家兄游南屏山",
    "authorName": "沈谨学",
    "authorId": "adcfe4db7febb43ed1457b72d1457b72",
    "dynasty": "清",
    "content": [
      "鸟啼不数声，众绿一齐晓。",
      "力以游山勇，兴自芳春好。",
      "夜来雷雨过，山径犹湿草。",
      "登顿穷曲盘，已出万松杪。",
      "俯瞩但苍苍，西湖一杯小。"
    ]
  },
  {
    "id": "adcfe4db7febb43e83eb3880c38d2c12",
    "title": "己亥新秋言怀",
    "authorName": "沈谨学",
    "authorId": "adcfe4db7febb43ed1457b72d1457b72",
    "dynasty": "清",
    "content": [
      "处约良独艰，依荣岂所惬。",
      "我无炫世具，益觉形其拙。",
      "频年薄秋登，生理日就窄。",
      "屡空已不任，尘事复逼迫。",
      "可惜幽兰姿，忍随野草没。",
      "每于晨昏暇，开卷仰古昔。",
      "孤襟自虚缅，真想时超忽。",
      "新此清秋凉，溪上疏雨歇。",
      "耕耘事裁已，欣见稻花白。",
      "穟穟盈南亩，岁功亮有获。",
      "所愿亦易酬，聊用持日月。"
    ]
  },
  {
    "id": "adcfe4db7febb43e9128798912565000",
    "title": "田园杂兴",
    "authorName": "沈谨学",
    "authorId": "adcfe4db7febb43ed1457b72d1457b72",
    "dynasty": "清",
    "content": [
      "野草散轻烟，柔桑翳朝日。",
      "牧童无杂事，起即驱牛出。",
      "牛牧日以肥，乃思用尔力。"
    ]
  },
  {
    "id": "adcfe4db7febb43e91287989cabb3fb6",
    "title": "田园杂兴",
    "authorName": "沈谨学",
    "authorId": "adcfe4db7febb43ed1457b72d1457b72",
    "dynasty": "清",
    "content": [
      "东风蔼然至，杨柳春鸠鸣。",
      "徘徊以相对，动此安居情。",
      "薄田二十亩，及时自须耕。",
      "浸谷不数日，谷芽亦已生。",
      "微云酿成雨，阴阴渐为晴。"
    ]
  },
  {
    "id": "adcfe4db7febb43e91287989d19cb8b4",
    "title": "田园杂兴",
    "authorName": "沈谨学",
    "authorId": "adcfe4db7febb43ed1457b72d1457b72",
    "dynasty": "清",
    "content": [
      "树林延暝色，日落原野晚。",
      "飞鸟各就栖，我亦荷锄返。",
      "酌酒茅檐下，披襟以自远。",
      "不惜四体勤，所幸饥寒免。"
    ]
  },
  {
    "id": "adcfe4db7febb43e91287989b011ea60",
    "title": "田园杂兴",
    "authorName": "沈谨学",
    "authorId": "adcfe4db7febb43ed1457b72d1457b72",
    "dynasty": "清",
    "content": [
      "力耕全我真，形不为外役。",
      "晴明固为佳，风雨亦安适。",
      "抱屋溪流清，开门远山碧。",
      "不知桑麻长，但觉行径窄。",
      "愿言素心人，往来慎杖策。"
    ]
  },
  {
    "id": "adcfe4db7febb43ef3aca79d45a384f2",
    "title": "夜坐吟",
    "authorName": "沈谨学",
    "authorId": "adcfe4db7febb43ed1457b72d1457b72",
    "dynasty": "清",
    "content": [
      "西风吹林飒如许，落叶数声答虫语。",
      "明月一天庭一方，奈何限之明月光。",
      "安得放眼一千里，江山秋影穷苍茫。",
      "清寒著人一栏浅，且送君诗当清遣。",
      "坐看清天生白云，君若不来将怨君。"
    ]
  },
  {
    "id": "adcfe4db7febb43e849bfe8c66522bf2",
    "title": "连日风雨遣怀",
    "authorName": "沈谨学",
    "authorId": "adcfe4db7febb43ed1457b72d1457b72",
    "dynasty": "清",
    "content": [
      "野人近来减苦吟，偶然得句不足成。",
      "苦吟自写性情耳，陶诗一卷即性情。",
      "雄鸠啼罢雌鸠鸣，商量风雨忙清明。",
      "花开花落置不问，闭门何论阴与晴。",
      "天涯芳草日日深，阶下绿苔片片生。",
      "风雨尽他无赖著，野人只当煎茶声。"
    ]
  },
  {
    "id": "adcfe4db7fee146fb8ac7e1a61b2b480",
    "title": "初入定番",
    "authorName": "戴粟珍",
    "authorId": "adcfe4db7fee146fd1457b72d1457b72",
    "dynasty": "清",
    "content": [
      "瘴雨连天迥，蛮云贴地浮。",
      "山分金竹秀，城控木瓜秋。",
      "笳鼓喧军垒，芦笙绕市楼。",
      "时清久无事，来伴仲宣游。"
    ]
  },
  {
    "id": "adcfe4db7fee146f217f2c47a7c80662",
    "title": "浦市",
    "authorName": "戴粟珍",
    "authorId": "adcfe4db7fee146fd1457b72d1457b72",
    "dynasty": "清",
    "content": [
      "风波历不尽，晓发雨蒙蒙。",
      "篷带辰溪雪，帆收浦市风。",
      "圆沙围岸阔，平楚接天空。",
      "仿佛乡关路，云生白塔中。"
    ]
  },
  {
    "id": "adcfe4db7fee146f279d92241e5956b4",
    "title": "秋夜偶检兰雪师自书遗稿感赋",
    "authorName": "戴粟珍",
    "authorId": "adcfe4db7fee146fd1457b72d1457b72",
    "dynasty": "清",
    "content": [
      "先生久已骑鲸去，零落当年字尚存。",
      "残蠹半留仙后蜕，泥鸿细认雪中痕。",
      "武夷九曲云封硐，柘水千潭浪打村。",
      "憔悴鹤奴诗弟子，寒宵重与赋招魂。"
    ]
  },
  {
    "id": "adcfe4db7fee146fe3082509dc52f87b",
    "title": "顺德道中杂感",
    "authorName": "戴粟珍",
    "authorId": "adcfe4db7fee146fd1457b72d1457b72",
    "dynasty": "清",
    "content": [
      "东西分跨太行孤，莽莽河山得气粗。",
      "三辅近蟠龙虎地，九边遥护帝王都。",
      "雁门自昔饶名将，燕市如今少狗屠。",
      "扼险更兼民气劲，登车一为览皇图。"
    ]
  },
  {
    "id": "adcfe4db7fee146fe3082509392d0d21",
    "title": "顺德道中杂感",
    "authorName": "戴粟珍",
    "authorId": "adcfe4db7fee146fd1457b72d1457b72",
    "dynasty": "清",
    "content": [
      "河声岳色入云高，百雉城多抱阔壕。",
      "蕃将至今思代马，健儿从古爱并刀。",
      "卜萄绿醉肝肠热，苜蓿青肥騄駬号。",
      "遥指蓟门风动处，红暾犹射旧旌旄。"
    ]
  },
  {
    "id": "adcfe4db7fee146fe30825091a451464",
    "title": "顺德道中杂感",
    "authorName": "戴粟珍",
    "authorId": "adcfe4db7fee146fd1457b72d1457b72",
    "dynasty": "清",
    "content": [
      "雕盘大漠雁横天，割据王侯旧有年。",
      "石勒归来先霸赵，慕容老去尚图燕。",
      "丈夫胆直羞狐媚，回部营开枕骆眠。",
      "六代茫茫零落尽，惟余鸦点荡寒烟。"
    ]
  },
  {
    "id": "adcfe4db7fee146fe376c4c4eb4f36c3",
    "title": "玉屏舟中",
    "authorName": "戴粟珍",
    "authorId": "adcfe4db7fee146fd1457b72d1457b72",
    "dynasty": "清",
    "content": [
      "疏林寥落淡黄余，近水人家取次居。",
      "烧得船头芦火活，红姜白水煮寒鱼。"
    ]
  },
  {
    "id": "adcfe4db7fee146f041ed431d3d62e14",
    "title": "滹沱",
    "authorName": "戴粟珍",
    "authorId": "adcfe4db7fee146fd1457b72d1457b72",
    "dynasty": "清",
    "content": [
      "乐城昨夜共悲歌，击碎春镫感慨多。",
      "破晓行来残醉在，萧萧寒日渡滹沱。"
    ]
  },
  {
    "id": "adcfe4db7fee146f8e764412034c4851",
    "title": "杂兴其二",
    "authorName": "戴粟珍",
    "authorId": "adcfe4db7fee146fd1457b72d1457b72",
    "dynasty": "清",
    "content": [
      "夜静鱼钥沈，窗际上寒月。",
      "对此不能寐，揽衣兴超发。",
      "散步出疏帘，清光皎于雪。",
      "尖风吹我衣，泠然濯毛发。",
      "冥契得诗意，际此殊清绝。",
      "湛湛澈寒泉，冥冥堕松屑。",
      "鼻观远闻香，小定味禅悦。"
    ]
  },
  {
    "id": "adcfe4db7fee146ff580c4b2d3ae60c3",
    "title": "界首",
    "authorName": "戴粟珍",
    "authorId": "adcfe4db7fee146fd1457b72d1457b72",
    "dynasty": "清",
    "content": [
      "群峭摩青苍，横空排大翮。",
      "水阻山怒争，怒积不可泄。",
      "拔地峙一峰，太空独横绝。",
      "天骨琢苍秀，云根耸孤特。",
      "造化始何年，积此万古铁。",
      "坚绽土花青，瘦绉古苔黑。",
      "独力障长江，狂澜欲倒曳。",
      "豪气为之扬，浩歌震林樾。"
    ]
  },
  {
    "id": "adcfe4db7fee146f71609e23af9c249b",
    "title": "霜夜即景",
    "authorName": "戴粟珍",
    "authorId": "adcfe4db7fee146fd1457b72d1457b72",
    "dynasty": "清",
    "content": [
      "瓦背霜落寒生棱，残月弄影清于冰。",
      "空阶但觉露华滴，老竹扑折缠枯藤。",
      "霜气化烟烟入月，月雾含霜皎于雪。",
      "漫空乱滚兜罗绵，楼台倒入天际白。",
      "大千都入混茫中，一气鼓出云蓬蓬。",
      "我想乾坤未造始，玄黄混沌将无同。",
      "斯时定有方瞳翁，虚无游戏骑白龙。",
      "星冠羽帔不可见，似闻仙乐声摇空。",
      "忽然霜飙疾如箭，净扫长天开匹练。",
      "楼观城郭出空中，满地霜华飞片片。",
      "兀立我已寒不温，一缕凉澈玻璃魂。",
      "闭户方欲觅诗梦，老鹤一声来叩门。"
    ]
  },
  {
    "id": "adcfe4db7fee146fc4da9985200870f7",
    "title": "杂兴其一",
    "authorName": "戴粟珍",
    "authorId": "adcfe4db7fee146fd1457b72d1457b72",
    "dynasty": "清",
    "content": [
      "好山当我门，空翠落砚几。",
      "层轩敞虚幕，日坐岚光里。",
      "岩壑变阴晴，云蓝间青紫。",
      "红树障峰腰，断霞结疏绮。",
      "何处憩冥情，即此谙画理。",
      "我心素已间，近复淡于洗。",
      "终日了无言，澄澄对止水。"
    ]
  },
  {
    "id": "adcfe4db7ff138288268d0b7dc2e0c60",
    "title": "新乐道中",
    "authorName": "孙郁",
    "authorId": "adcfe4db7ff13828d1457b72d1457b72",
    "dynasty": "清",
    "content": [
      "村远沙迷岸，桥平水抱城。",
      "长途愁马病，短日喜云晴。",
      "溪口层流浅，山腰积雪明。",
      "晚来新月白，浊酒且同倾。"
    ]
  },
  {
    "id": "adcfe4db7ff13828632452947d89266e",
    "title": "宋荔裳按察由扬州泛长江之任成都得近体却寄",
    "authorName": "孙郁",
    "authorId": "adcfe4db7ff13828d1457b72d1457b72",
    "dynasty": "清",
    "content": [
      "剑门秋老白盐寒，叱驭休歌《蜀道难》。",
      "龙卧澄江惊急雨，猱悬古木挂飞湍。",
      "烽烟乍息残黎少，稼穑深荒野水宽。",
      "鸿雁嗷嗷悲铩羽，何人独对月中看。"
    ]
  },
  {
    "id": "adcfe4db7ff36bbd586b4c87bd9af3db",
    "title": "立秋",
    "authorName": "周沐润",
    "authorId": "adcfe4db7ff36bbdd1457b72d1457b72",
    "dynasty": "清",
    "content": [
      "不待庭梧下，森然色欲秋。",
      "天遥孤鹭接，海入乱蝉流。",
      "林气凉吹野，风声危倚楼。",
      "明当出郭去，溉种省民畴。"
    ]
  },
  {
    "id": "adcfe4db7ff36bbdd9ab7c51a557ec75",
    "title": "咏古",
    "authorName": "周沐润",
    "authorId": "adcfe4db7ff36bbdd1457b72d1457b72",
    "dynasty": "清",
    "content": [
      "银汉来天上，黄河落地中。",
      "两间无阻隔，一气走鸿蒙。",
      "大树能兴汉，长城不限戎。",
      "若持同体义，朝野秦肤功。"
    ]
  },
  {
    "id": "adcfe4db7ff36bbdd9ab7c51baf7adbf",
    "title": "咏古",
    "authorName": "周沐润",
    "authorId": "adcfe4db7ff36bbdd1457b72d1457b72",
    "dynasty": "清",
    "content": [
      "不是劝农还，安知稼穑难？",
      "括田唐使者，搜粟汉都官。",
      "天下非秦越，朝端必范韩。",
      "诸君颂阶泰，莫废注危竿。"
    ]
  },
  {
    "id": "adcfe4db7ff36bbdf57e6c9fa96e46de",
    "title": "岁除",
    "authorName": "周沐润",
    "authorId": "adcfe4db7ff36bbdd1457b72d1457b72",
    "dynasty": "清",
    "content": [
      "红烛光阴落海蛮，臼须光怪映江山。",
      "商量儿女长生话，成就衰翁到死间。",
      "吾辈忧心年命外，一家乐事乱离间。",
      "旁人莫厌绨袍旧，两度登陴战血殷。"
    ]
  },
  {
    "id": "adcfe4db7ff36bbd9f6e0544bced3f20",
    "title": "自叹",
    "authorName": "周沐润",
    "authorId": "adcfe4db7ff36bbdd1457b72d1457b72",
    "dynasty": "清",
    "content": [
      "海东红日照蹉跎，牛侧凄凉发浩歌。",
      "鲁圃射夫三举觯，韩原战士一麾戈。",
      "冰霜𦤞𠨜孤柯在，天地峥巆晚霁多。",
      "我与维摩同一病，苍生涕泪满山河。"
    ]
  },
  {
    "id": "adcfe4db8007e9046f628b026688bd64",
    "title": "贺陈握卿梅月举第四子",
    "authorName": "许玉章",
    "authorId": "adcfe4db8007e904d1457b72d1457b72",
    "dynasty": "清",
    "content": [
      "尊酒谈心未几时，花砖四出长青枝。",
      "要知异日夸题字，请看今朝跃洗池。",
      "三世诗书真不负，一门清白待能为。",
      "殊非斥鴳寻常品，鹏翼摩天云外垂。"
    ]
  },
  {
    "id": "adcfe4db8008a25398c83b56f0c04598",
    "title": "寒食舟中",
    "authorName": "井镃",
    "authorId": "adcfe4db8008a253d1457b72d1457b72",
    "dynasty": "清",
    "content": [
      "春风江上柳如烟，夹岸桃花远趁船。",
      "令节再逢寒食候，滩声不断石桥边。",
      "布帆无恙随流水，明月多情媚远天。",
      "舣棹清宵临野寺，不堪钟鼓伴愁眠。"
    ]
  },
  {
    "id": "adcfe4db800f8ca17687e6927f163094",
    "title": "社友小集",
    "authorName": "吴锡衮",
    "authorId": "adcfe4db800f8ca1d1457b72d1457b72",
    "dynasty": "清",
    "content": [
      "柳映渊明宅，蓬深仲蔚居。",
      "前山来夜雨，小圃剪春蔬。",
      "客醉仍呼酒，灯明共说书。",
      "相看浑不厌，谁道食无鱼。"
    ]
  },
  {
    "id": "adcfe4db8015a59e5c2984d05649584d",
    "title": "秋日过宝轮寺沛霖",
    "authorName": "祖道",
    "authorId": "adcfe4db8015a59ed1457b72d1457b72",
    "dynasty": "清",
    "content": [
      "契阔高禅久，今朝诣竹林。",
      "门回秋水远，径折白云深。",
      "自得定中趣，因成物外吟。",
      "夕阳发归兴，何日再相寻。"
    ]
  },
  {
    "id": "adcfe4db8015a59eb3e7b094276c3b5a",
    "title": "喜晤须爱楼即送之淮阴",
    "authorName": "祖道",
    "authorId": "adcfe4db8015a59ed1457b72d1457b72",
    "dynasty": "清",
    "content": [
      "一别三年久，邗江得暂留。",
      "艰难才握手，风雨又离愁。",
      "梦逐长淮水，烟昏古渡舟。",
      "高楼送君处，终日此凝眸。"
    ]
  },
  {
    "id": "adcfe4db8015a59eabba04d82d5a23b1",
    "title": "春日谢泽和见过",
    "authorName": "祖道",
    "authorId": "adcfe4db8015a59ed1457b72d1457b72",
    "dynasty": "清",
    "content": [
      "门掩东风雪满枝，幽人来访夕阳时。",
      "空亭相对清吟久，只有花前一鹤知。"
    ]
  },
  {
    "id": "adcfe4db8015a59ec6fff1da8643e8ee",
    "title": "送吴楚江之吴江",
    "authorName": "祖道",
    "authorId": "adcfe4db8015a59ed1457b72d1457b72",
    "dynasty": "清",
    "content": [
      "片帆已买自难留，楚水吴山两地愁。",
      "莫为梅花留邓尉，故人多半在扬州。"
    ]
  },
  {
    "id": "adcfe4db8015b8491fa47381b191ce07",
    "title": "太白酒楼和顾星桥韵",
    "authorName": "施鸿勋",
    "authorId": "adcfe4db8015b849d1457b72d1457b72",
    "dynasty": "清",
    "content": [
      "太白不可作，犹存旧酒楼。",
      "凭阑斜日淡，放眼乱云流。",
      "乡国千山杳，登临万象秋。",
      "《桐花》题句后，一一写新愁。"
    ]
  },
  {
    "id": "adcfe4db8015b849842e59272225b066",
    "title": "梅花村访浦鹤天",
    "authorName": "施鸿勋",
    "authorId": "adcfe4db8015b849d1457b72d1457b72",
    "dynasty": "清",
    "content": [
      "梅开深处即孤山，高卧柴门昼亦关。",
      "踏破苍苔人不见，立残清影鹤初还。",
      "尊中酒满常拌醉，驴背诗多却费删。",
      "珍重东君留索笑，漫劳驿使一枝攀。"
    ]
  },
  {
    "id": "adcfe4db801c6371788654724f448c57",
    "title": "冬郊偶成",
    "authorName": "缪赞熙",
    "authorId": "adcfe4db801c6371d1457b72d1457b72",
    "dynasty": "清",
    "content": [
      "斗酒不尽醉，寒风吹我衣。",
      "归迟游子倦，贫甚故人稀。",
      "匣剑光芒敛，鞭丝雨雪霏。",
      "何如江上客，蓑笠自忘机。"
    ]
  },
  {
    "id": "adcfe4db801c637139b6bd01618abb9f",
    "title": "关中遇华黼堂北上",
    "authorName": "缪赞熙",
    "authorId": "adcfe4db801c6371d1457b72d1457b72",
    "dynasty": "清",
    "content": [
      "他乡忽相遇，正值早春天。",
      "歧路别千里，交情话十年。",
      "长安花满地，蜀国树含烟。",
      "去去行踪远，离怀一黯然。"
    ]
  },
  {
    "id": "adcfe4db801c637183af2e7c9d063656",
    "title": "杂感八首",
    "authorName": "缪赞熙",
    "authorId": "adcfe4db801c6371d1457b72d1457b72",
    "dynasty": "清",
    "content": [
      "转瞬繁华总是空，闲从物外学痴聋。",
      "鞭虽可执非求富，文到难工枉送穷。",
      "漫说造楼人类凤，都同印雪爪留鸿。",
      "此心不敢萦名利，知足还推塞上翁。"
    ]
  },
  {
    "id": "adcfe4db801c637183af2e7cdc525b85",
    "title": "杂感八首",
    "authorName": "缪赞熙",
    "authorId": "adcfe4db801c6371d1457b72d1457b72",
    "dynasty": "清",
    "content": [
      "仰视浮云幻有无，映来面目等模糊。",
      "妇能鼓瑟家非赵，客善吹箫市远吴。",
      "座上不辞仪狄酒，江干愿钓季鹰鲈。",
      "食贫居贱皆前定，奚必汹汹击唾壶。"
    ]
  },
  {
    "id": "adcfe4db801c637183af2e7c5d8f7a9b",
    "title": "杂感八首",
    "authorName": "缪赞熙",
    "authorId": "adcfe4db801c6371d1457b72d1457b72",
    "dynasty": "清",
    "content": [
      "蛮触纷争壁上观，无赀何必庆弹冠。",
      "釜边蝇集都因热，阶上虫号岂为寒。",
      "太白不求醒酒药，陶朱惯蓄返魂幡。",
      "高呼纵免风尘苦，险巇还多蜀道难。"
    ]
  },
  {
    "id": "adcfe4db801c637183af2e7c1191fdf0",
    "title": "杂感八首",
    "authorName": "缪赞熙",
    "authorId": "adcfe4db801c6371d1457b72d1457b72",
    "dynasty": "清",
    "content": [
      "莫嗤坐井学观天，坐井观天天自圆。",
      "不入轮回仍有劫，毫无棱角便登仙。",
      "顺风鹰隼非关力，失水鲲鱼也乞怜。",
      "读罢南华寻妙理，逍遥第一是名篇。"
    ]
  },
  {
    "id": "adcfe4db801c637183af2e7ca29e7f45",
    "title": "杂感八首",
    "authorName": "缪赞熙",
    "authorId": "adcfe4db801c6371d1457b72d1457b72",
    "dynasty": "清",
    "content": [
      "宦游到处便为家，廿载萍飘失路嗟。",
      "紫绶金章成幻梦，黄齑淡饭托生涯。",
      "坐中未割穷儒席，门外难逢长者车。",
      "老圃从来能养拙，买园学种故侯瓜。"
    ]
  },
  {
    "id": "adcfe4db801c637183af2e7c4a003b10",
    "title": "杂感八首",
    "authorName": "缪赞熙",
    "authorId": "adcfe4db801c6371d1457b72d1457b72",
    "dynasty": "清",
    "content": [
      "绵绵远道短长亭，死别生离几度经。",
      "枯树何堪悲庾信，青山有幸葬刘伶。",
      "花如常好诚妖物，人到多情见性灵。",
      "柳折渭城高唱处，阳关奚忍把杯听。"
    ]
  },
  {
    "id": "adcfe4db801c637183af2e7cf277a234",
    "title": "杂感八首",
    "authorName": "缪赞熙",
    "authorId": "adcfe4db801c6371d1457b72d1457b72",
    "dynasty": "清",
    "content": [
      "家剩遗书读未能，敢伤落拓少人矜。",
      "探怀自抱归真璞，旧事堪惭有味灯。",
      "纵喜奇文宗八代，漫言慧业敌三乘。",
      "心香一瓣酬诗史，静几推敲学定僧。"
    ]
  },
  {
    "id": "adcfe4db801c637183af2e7c89357b43",
    "title": "杂感八首",
    "authorName": "缪赞熙",
    "authorId": "adcfe4db801c6371d1457b72d1457b72",
    "dynasty": "清",
    "content": [
      "当窗草长莫轻芟，新雨过亭绿映衫。",
      "住我只须临水槛，看人常使饱风帆。",
      "药能延寿宜多蓄，书不干私莫固缄。",
      "堪笑丈夫无大志，愿成脉望判仙凡。"
    ]
  },
  {
    "id": "adcfe4db801c6371d5e9865b57d4f9e3",
    "title": "秋灯",
    "authorName": "缪赞熙",
    "authorId": "adcfe4db801c6371d1457b72d1457b72",
    "dynasty": "清",
    "content": [
      "空庭冷月逼窗纱，兀坐焚膏隐恨赊。",
      "顾影自怜秋里客，连床分照梦还家。",
      "云山万里经飘梗，霜柝三更正落花。",
      "辜负儿时书味永，寒釭伴我尚天涯。"
    ]
  },
  {
    "id": "adcfe4db801c637193fa572b4fea6fd6",
    "title": "秋扇",
    "authorName": "缪赞熙",
    "authorId": "adcfe4db801c6371d1457b72d1457b72",
    "dynasty": "清",
    "content": [
      "曾将越绢制当初，几阵金风起敝庐。",
      "在暑奉扬难释手，乍寒抛弃孰怜渠。",
      "漫劳班氏三秋赋，那管羲之六角书。",
      "告尔团圆休自怨，炎凉意气本来疏。"
    ]
  },
  {
    "id": "adcfe4db801c6371764fc6cff9ee80a6",
    "title": "秋砧",
    "authorName": "缪赞熙",
    "authorId": "adcfe4db801c6371d1457b72d1457b72",
    "dynasty": "清",
    "content": [
      "征袍未寄素秋深，捣杵声声响复沉。",
      "粤海甲披劳战士，燕山裘敝感乡心。",
      "寒霜九月卢家怨，落日孤城杜老吟。",
      "许国此身何日致，筹边愿听鼓鼙音。"
    ]
  },
  {
    "id": "adcfe4db801c6371b10045cbeb4a4da5",
    "title": "清明",
    "authorName": "缪赞熙",
    "authorId": "adcfe4db801c6371d1457b72d1457b72",
    "dynasty": "清",
    "content": [
      "魂断清明雨又风，天涯作客苦飘蓬。",
      "空阶点滴愁都碎，歧路奔忙遇转穷。",
      "五处乡心同白傅，一宵春梦感苏公。",
      "杏花节里归耕未，落尽村边几树红。"
    ]
  },
  {
    "id": "adcfe4db801c637151dbfecc75dcfbda",
    "title": "别离叹",
    "authorName": "缪赞熙",
    "authorId": "adcfe4db801c6371d1457b72d1457b72",
    "dynasty": "清",
    "content": [
      "妾貌春前花，妾心岩畔石。",
      "花好有荣枯，石坚难转易。",
      "忆自别君日，窗前绣蝴蝶。",
      "蝴蝶已成双，君犹客湘江。",
      "湘江远莫见，绿鬓朱颜变。",
      "不怨君不归，怨君与梦违。"
    ]
  },
  {
    "id": "adcfe4db801c6371634a8e0b9a79614b",
    "title": "惊秋",
    "authorName": "缪赞熙",
    "authorId": "adcfe4db801c6371d1457b72d1457b72",
    "dynasty": "清",
    "content": [
      "飙风西陆来，落叶下庭树。",
      "客子悲异乡，去去还复住。",
      "塞鸿带远音，却向当头度。",
      "把杯不忍听，三唱河梁句。"
    ]
  },
  {
    "id": "adcfe4db801c637196ff90d354d1c252",
    "title": "放言",
    "authorName": "缪赞熙",
    "authorId": "adcfe4db801c6371d1457b72d1457b72",
    "dynasty": "清",
    "content": [
      "顽石本不灵，鞭之使流血。",
      "枯树少生意，溉之忽萌檗。",
      "姜桂置沸汤，其味已不烈。",
      "璞玉遇吾刀，虽坚亦致缺。",
      "惟柔可克刚，惟诚能立节。",
      "物理易沦亡，物性不澌灭。",
      "从来格致功，变化赖贤哲。"
    ]
  },
  {
    "id": "adcfe4db801c6371886951e972551af5",
    "title": "赠张谨斋刺史",
    "authorName": "缪赞熙",
    "authorId": "adcfe4db801c6371d1457b72d1457b72",
    "dynasty": "清",
    "content": [
      "我先君归归未得，君到秦中暮春日。",
      "计与君别在都门，十六旬经寒暑易。",
      "君返家庭承亲欢，斯时我尚滞长安。",
      "茶铛药炉侍左右，朔风卷地雪漫漫。",
      "今日逢君话杯酒，灞桥已绿千丝柳。",
      "去来攀折尽长条，顿令风尘催白首。",
      "不禁相看笑撚髭，人生聚散竟如斯。",
      "送君先归我亦去，两地相思十二时。"
    ]
  },
  {
    "id": "adcfe4db8022daeb1f9f7c7608c1aa0b",
    "title": "送紫玖丈归里同子屏韵",
    "authorName": "李龄寿",
    "authorId": "adcfe4db8022daebd1457b72d1457b72",
    "dynasty": "清",
    "content": [
      "身如辞树叶，风急各纷飞。",
      "客里还言别，君行我未归。",
      "井荒多冷灶，秋劲念单衣。",
      "盗贼何时息，重来款故扉。"
    ]
  },
  {
    "id": "adcfe4db8022daebb10045cb14d9c423",
    "title": "清明",
    "authorName": "李龄寿",
    "authorId": "adcfe4db8022daebd1457b72d1457b72",
    "dynasty": "清",
    "content": [
      "禁烟时节野烟屯，恻恻寒多独掩门。",
      "入夜雨声偏破梦，一年花事暗惊魂。",
      "野坟处处逢春祭，孤子年年有泪痕。",
      "去岁玉峰曾记住，干戈回首怕重论。"
    ]
  },
  {
    "id": "adcfe4db8022daeb4004ad0cbbe25d1f",
    "title": "吊江君虎溪",
    "authorName": "李龄寿",
    "authorId": "adcfe4db8022daebd1457b72d1457b72",
    "dynasty": "清",
    "content": [
      "风狂百岁中，起灭浮云变。",
      "往事足悲感，恻恻坠欢恋。",
      "茧园花乱飞，对语梁间燕。",
      "青盖卧空阶，苔迹不可践。",
      "流落故人手，犹剩一枝楝。",
      "楝花风起时，杯酒冷难咽。",
      "诗人屑卑官，敲扑尘埃贱。",
      "所慨卧治难，雨雪先集霰。",
      "魔女力欲降，浪蝶挟之战。",
      "水魅笑开口，土神惊视面。",
      "日月大圆镜，百怪烛若电。",
      "真灵位业图，神仙固未谴。",
      "当其杌𣕕时，思之有余颤。",
      "值此楝花开，目瞑竟若倦。",
      "人去楝犹花，忽忽六度见。",
      "丁令久已归，梅尉未成传。",
      "窈窕美人心，清诗百洗炼。",
      "生自祷泰山，殁或祀小县。",
      "荔丹蕉黄辞，侑此寒泉荐。"
    ]
  },
  {
    "id": "adcfe4db8022daebfd6a1f3f646a052a",
    "title": "十月十七放翁生日同人集具足庵西岩上人房用放翁长歌行韵",
    "authorName": "李龄寿",
    "authorId": "adcfe4db8022daebd1457b72d1457b72",
    "dynasty": "清",
    "content": [
      "大星当空芒角生，誓扫欃枪屠鲵鲸。",
      "南渡诗人鸣不平，醉梦苦复思两京。",
      "年逾六百值今日，忧时感事犹此情。",
      "祖宗九庙思神灵，中天日月煌煌明。",
      "嗟翁间关梁益间，伏枥老骥余悲鸣。",
      "中原未复愤所切，焉能守口常如瓶。",
      "六十年中诗万首，肝胆欲向何人倾。",
      "昔读翁诗发长叹，况今烽火魂犹惊。",
      "北风萧萧来天际，空庭落叶寒有声。",
      "座上酒兵且指挥，相期一醉开愁城。"
    ]
  },
  {
    "id": "adcfe4db8022daebb9ea2291a9a72cd7",
    "title": "题钱松壶画",
    "authorName": "李龄寿",
    "authorId": "adcfe4db8022daebd1457b72d1457b72",
    "dynasty": "清",
    "content": [
      "钱老骀荡人，游迹满万里。此幅自题滇南作，三尺剡藤赠黄子。",
      "黄子亦是江南人，归梦迢迢逐江水。如皋江村有故居，游钓敢忘林壑美。",
      "梧桐百尺天冥冥，秋烟在树月在棂。古槐浓绿净于拭，芭蕉叶大风翻屏。",
      "出门看流水，坐石濯足清。泠泠孤琴偶一弄，时有沙鸟飞来听。",
      "人生得此亦自足，何必局促奔走罗膻腥。钱老写此岂无意，倦游白发伤伶俜。",
      "呜呼松壶古狂士，画意萧然谢尘滓。正从精密得微澹，艺成非儒亦非技。",
      "江山万里盘心胸，能事不数文五峰。江关倦后家山好，何日能还独客踪。"
    ]
  },
  {
    "id": "adcfe4db80261f6ebfea5575737ffa22",
    "title": "溪居",
    "authorName": "牛克敬",
    "authorId": "adcfe4db80261f6ed1457b72d1457b72",
    "dynasty": "清",
    "content": [
      "潺潺溪水绕柴扉，略与尘寰机事违。",
      "孤鹜自沈红日远，片帆遥指白云归。",
      "夏畦雨足间农少，野寺无僧晚磬稀。",
      "只有钓翁明月下，十千沽酒锦鳞肥。"
    ]
  },
  {
    "id": "adcfe4db8026e251a6f0d29a606be6bc",
    "title": "过饶峰",
    "authorName": "马允刚",
    "authorId": "adcfe4db8026e251d1457b72d1457b72",
    "dynasty": "清",
    "content": [
      "叠叠寒山翠几重，兴元奇险说饶峰。",
      "数家村落依残垒，半岭寒鸦下夕舂。",
      "战血年深悲化碧，行人道倦话传烽。",
      "临风欲问前朝事，今古茫茫感旧踪。"
    ]
  },
  {
    "id": "adcfe4db802f6144e9d75e623b081bcd",
    "title": "墨痴唱和集题词",
    "authorName": "杨翰元",
    "authorId": "adcfe4db802f6144d1457b72d1457b72",
    "dynasty": "清",
    "content": [
      "坐老蓬门久，飞来一卷诗。",
      "骚坛工泼墨，吏隐不嫌痴。",
      "别恨江淹赋，牢愁杜甫词。",
      "回环欣雒诵，珍重比瑰奇。"
    ]
  },
  {
    "id": "adcfe4db802f6144e9d75e62d291758f",
    "title": "墨痴唱和集题词",
    "authorName": "杨翰元",
    "authorId": "adcfe4db802f6144d1457b72d1457b72",
    "dynasty": "清",
    "content": [
      "磊落蓄奇气，狂吟剑佩摩。",
      "豪情抉云汉，壮志挽江河。",
      "不抚燕南筑，而为塞上歌。",
      "阳春原寡和，君子意如何。"
    ]
  },
  {
    "id": "adcfe4db802f6144e9d75e6282ab8759",
    "title": "墨痴唱和集题词",
    "authorName": "杨翰元",
    "authorId": "adcfe4db802f6144d1457b72d1457b72",
    "dynasty": "清",
    "content": [
      "予亦悲歌者，开编见道心。",
      "珠玑真在握，笙磬羡同音。",
      "浩浩清兼浊，茫茫古与今。",
      "从知名下士，别自有胸襟。"
    ]
  },
  {
    "id": "adcfe4db8037b292f3c13ea58edb6544",
    "title": "新霁",
    "authorName": "单嘉猷",
    "authorId": "adcfe4db8037b292d1457b72d1457b72",
    "dynasty": "清",
    "content": [
      "积雨林薄昏，湿云漫岩屋。",
      "出门望阴晴，快睹开初旭。",
      "高峰耸螺鬟，润泽比膏沐。",
      "池塘潋滟波，半没新生竹。",
      "草深蛙黾喜，繁响出丛绿。",
      "落花淡无言，点点洒春服。",
      "老农急磨镰，陇上来麰熟。",
      "往矣适予情，正可骑黄犊。"
    ]
  },
  {
    "id": "adcfe4db803922e8d2327a6429d63c49",
    "title": "佚题",
    "authorName": "柴伯廉",
    "authorId": "adcfe4db803922e8d1457b72d1457b72",
    "dynasty": "清",
    "content": [
      "宋家是谁误天下，文山叠山两人者。",
      "半壁残山一叶舟，舟山又是□山也。",
      "少帝魂归蜀道鹃，孤臣血藏胥涛马。",
      "欲从海国辟乾坤，除是龙王水宫瓦。",
      "仙霞关外降旗起，几人死为忠义鬼。",
      "木石难填精卫魂，江潮自没零丁垒。",
      "衣冠无地瘗梅花，一片丹山山下水。"
    ]
  },
  {
    "id": "adcfe4db804b66041751a92f929fee4f",
    "title": "晚至坊前村",
    "authorName": "赵德懋",
    "authorId": "adcfe4db804b6604d1457b72d1457b72",
    "dynasty": "清",
    "content": [
      "望里一孤楼，依稀认旧游。",
      "云霞迷远树，风露接清秋。",
      "入室人何在，临溪水自流。",
      "挑镫宵不寐，虫语助悲秋。"
    ]
  },
  {
    "id": "adcfe4db804b6604b451cff864df5d06",
    "title": "画卦台怀古",
    "authorName": "赵德懋",
    "authorId": "adcfe4db804b6604d1457b72d1457b72",
    "dynasty": "清",
    "content": [
      "汉相屯兵处，荒凉画卦台。",
      "河声从北转，山色自西来。",
      "上下乾坤定，阴阳日月开。",
      "指挥通八阵，遗迹没苍苔。"
    ]
  },
  {
    "id": "adcfe4db8051cbac609cb02bb627fef6",
    "title": "金山夜月",
    "authorName": "田玉",
    "authorId": "adcfe4db8051cbacd1457b72d1457b72",
    "dynasty": "清",
    "content": [
      "浩淼秋空夜，金焦相向明。",
      "乱樯杨子渡，远火润州城。",
      "风定铃无语，江流月有声。",
      "应知香海内，大块总浮生。"
    ]
  },
  {
    "id": "adcfe4db8051cbac03b92ed421008239",
    "title": "虎丘",
    "authorName": "田玉",
    "authorId": "adcfe4db8051cbacd1457b72d1457b72",
    "dynasty": "清",
    "content": [
      "喧喧歌吹趁时游，云敛天香正及秋。",
      "词客舫依沿岸树，美人帘卷傍山楼。",
      "但看七里花成市，肯信三生石点头。",
      "自是江南佳丽地，吴侬知乐不知愁。"
    ]
  },
  {
    "id": "adcfe4db805b80ccec82338c493bb650",
    "title": "鲁港夜泊",
    "authorName": "王材任",
    "authorId": "adcfe4db805b80ccd1457b72d1457b72",
    "dynasty": "清",
    "content": [
      "沙岸维舟近柳条，坐看浅水忽生潮。",
      "江湖夜静逾空阔，星斗风来欲动摇。",
      "月下望乡双泪落，天涯多病一身遥。",
      "鸡豚社饮应难与，独倚船窗尽酒瓢。"
    ]
  },
  {
    "id": "adcfe4db805b80cccd42baef91265fb7",
    "title": "读书台怀古",
    "authorName": "王材任",
    "authorId": "adcfe4db805b80ccd1457b72d1457b72",
    "dynasty": "清",
    "content": [
      "山水清音胜管弦，层台高峙俯琴川。",
      "文章不朽名长在，魂魄还登理或然。",
      "闻道书藏三万卷，谁知事过一千年。",
      "六朝寸土何曾保，输与昭明有数椽。"
    ]
  },
  {
    "id": "adcfe4db80663158e9afb5511a890c39",
    "title": "过槜李访曹秋岳先生不遇",
    "authorName": "叶奕苞",
    "authorId": "adcfe4db80663158d1457b72d1457b72",
    "dynasty": "清",
    "content": [
      "谁识跫然空谷音，鸿泥重印费追寻。",
      "蠹应骄我藏书穴，雀似知公闭户心。",
      "数驿江淮归路近，半庭雨雪过年深。",
      "相携不少龙门客，惆怅云封翰墨林。"
    ]
  },
  {
    "id": "adcfe4db8077fca345fc2c58164e7f12",
    "title": "故人芳履安子昆季同时入泮诗以励之",
    "authorName": "鄂洛顺",
    "authorId": "adcfe4db8077fca3d1457b72d1457b72",
    "dynasty": "清",
    "content": [
      "世泽从来瑞应殊，文光今见耀双珠。",
      "影联泮水辉相映，香发芝兰韵不孤。",
      "簇簇喜看盈彩仗，煌煌争见霭庭衢。",
      "定知秋榜兼春榜，鹓鹭仙班总并驱。"
    ]
  },
  {
    "id": "adcfe4db808dd06ff054332b469a368f",
    "title": "题王石谷留耕图",
    "authorName": "邵松年",
    "authorId": "adcfe4db808dd06fd1457b72d1457b72",
    "dynasty": "清",
    "content": [
      "一路青山几送迎，骑牛背上识先生。",
      "斯图应并垂霄壤，莫笑延陵不解耕。"
    ]
  },
  {
    "id": "adcfe4db80912ced4bd1593d37d736d1",
    "title": "访僧少林不遇",
    "authorName": "焦复亨",
    "authorId": "adcfe4db80912cedd1457b72d1457b72",
    "dynasty": "清",
    "content": [
      "坐破团蒲记释家，参师底事去天涯。",
      "云开少室峰衔月，路绕黄河岸走沙。",
      "东土问经空五蕴，南宗听讲悟三车。",
      "石幢旧在无人礼，落日寒林噪暮鸦。"
    ]
  },
  {
    "id": "adcfe4db80958a2e83427bac506add4d",
    "title": "归抵枞阳",
    "authorName": "马耜臣",
    "authorId": "adcfe4db80958a2ed1457b72d1457b72",
    "dynasty": "清",
    "content": [
      "抱病归来顿解忧，四年人作仲宣游。",
      "一生九死余残喘，片雨孤帆抵故丘。",
      "野店喜尝村妇酒，间云重上寺僧楼。",
      "纷纷到耳乡音满，绝胜吴歌与越讴。"
    ]
  },
  {
    "id": "adcfe4db80958a2e37e664080642b49e",
    "title": "晚泊铜陵",
    "authorName": "马耜臣",
    "authorId": "adcfe4db80958a2ed1457b72d1457b72",
    "dynasty": "清",
    "content": [
      "坐久步尤适，临崖一振衣。",
      "风江渔艇急，秋悬夕阳微。",
      "估客半沽酒，人家多掩扉。",
      "晚怀殊落寞，鸥侣共依依。"
    ]
  },
  {
    "id": "adcfe4db809cf93e1f88bbaf059c46b0",
    "title": "过可庄访汪玉岑",
    "authorName": "陈鸿宝",
    "authorId": "adcfe4db809cf93ed1457b72d1457b72",
    "dynasty": "清",
    "content": [
      "十年阻面惜心朋，归计菟裘叹未能。",
      "近水诛茅输尔早，款门看竹记吾曾。",
      "生涯漫指营巢燕，气味何如退院僧。",
      "乘兴自今来往熟，春波一棹入西泠。"
    ]
  },
  {
    "id": "adcfe4db809cf93e1f88bbaff71c1053",
    "title": "过可庄访汪玉岑",
    "authorName": "陈鸿宝",
    "authorId": "adcfe4db809cf93ed1457b72d1457b72",
    "dynasty": "清",
    "content": [
      "清游大好续前贤，手掬参寥一勺泉。",
      "长日斗茶松院雨，春山烧笋佛厨烟。",
      "无边乐事归吟笔，有分行窝著散仙。",
      "我亦忘机鸥鸟伴，段家桥外水如天。"
    ]
  },
  {
    "id": "adcfe4db80aa3581f4eb1e83c237c67c",
    "title": "夜起",
    "authorName": "归懋仪",
    "authorId": "adcfe4db80aa3581d1457b72d1457b72",
    "dynasty": "清",
    "content": [
      "不效刘琨舞，闻鸡乍起时。",
      "月移花外影，句续梦中诗。",
      "香烬金猊冷，风清玉漏迟。",
      "宵深怜袖薄，兰露湿阶墀。"
    ]
  },
  {
    "id": "adcfe4db80aa35815550e506568741d6",
    "title": "感怀",
    "authorName": "归懋仪",
    "authorId": "adcfe4db80aa3581d1457b72d1457b72",
    "dynasty": "清",
    "content": [
      "欹枕梦频惊，残釭暗复明。",
      "愁多天地窄，情重死生轻。",
      "浮世原知幻，诸魔未易平。",
      "秋虫尔何苦，断续和悲鸣。"
    ]
  },
  {
    "id": "adcfe4db80aa35814af4a6a7933b869c",
    "title": "白菊",
    "authorName": "归懋仪",
    "authorId": "adcfe4db80aa3581d1457b72d1457b72",
    "dynasty": "清",
    "content": [
      "烟霞笑傲几重阳，逸态偏宜浅淡妆。",
      "不藉铅华标晚节，肯将颜色媚秋光。",
      "月明老圃枝逾瘦，霜厌疏篱叶未黄。",
      "恰称素心人送酒，陶家三径好倾觞。"
    ]
  },
  {
    "id": "adcfe4db80aa35810362e18f1883f905",
    "title": "春院",
    "authorName": "归懋仪",
    "authorId": "adcfe4db80aa3581d1457b72d1457b72",
    "dynasty": "清",
    "content": [
      "闲庭昼暖日偏长，小立东风撇绣床。",
      "空际游丝兼絮舞，阶前瑶草竞兰芳。",
      "流莺隐树窥疏槛，粉蝶随人绕曲廊。",
      "信步不嫌花径滑，一篙新绿涨池塘。"
    ]
  },
  {
    "id": "adcfe4db80aa358102fac50bd7e650af",
    "title": "即事述怀",
    "authorName": "归懋仪",
    "authorId": "adcfe4db80aa3581d1457b72d1457b72",
    "dynasty": "清",
    "content": [
      "万种伤心猬集时，况兼贫病费支持。",
      "典残钗股空存箧，减尽腰围瘦到诗。",
      "温语聊将娇女慰，泪容生恐侍儿窥。",
      "镜台晓日分明甚，照见星星鬓上丝。"
    ]
  },
  {
    "id": "adcfe4db80aa35812bf2e32da175704c",
    "title": "闻唐陶山明府重修桃花庵感赋用原韵",
    "authorName": "归懋仪",
    "authorId": "adcfe4db80aa3581d1457b72d1457b72",
    "dynasty": "清",
    "content": [
      "遗祠重为拂埃尘，补种夭桃几树新。",
      "红粉也知怜国士，青衫偏是困才人。",
      "不逢良木宁求荫，肯为黄金便屈身。",
      "纵酒佯狂聊玩世，笙歌队里老青春。"
    ]
  },
  {
    "id": "adcfe4db80aa35812bf2e32dc7a7ab8e",
    "title": "闻唐陶山明府重修桃花庵感赋用原韵",
    "authorName": "归懋仪",
    "authorId": "adcfe4db80aa3581d1457b72d1457b72",
    "dynasty": "清",
    "content": [
      "悔占江南第一名，遭他谗口玷冰清。",
      "狂依花月为生计，闲藉云山写不平。",
      "斗酒每为知己罄，双眸还对美人明。",
      "英雄末路真无奈，甘就蒲团证此生。"
    ]
  },
  {
    "id": "adcfe4db80aa3581224a09b8a3e34912",
    "title": "柳",
    "authorName": "归懋仪",
    "authorId": "adcfe4db80aa3581d1457b72d1457b72",
    "dynasty": "清",
    "content": [
      "密叶笼堤暗，长条著水轻。",
      "春风一披拂，无限玉关情。"
    ]
  },
  {
    "id": "adcfe4db80aa3581224a09b88a088c3a",
    "title": "柳",
    "authorName": "归懋仪",
    "authorId": "adcfe4db80aa3581d1457b72d1457b72",
    "dynasty": "清",
    "content": [
      "纤月破轻烟，枝头鸟语妍。",
      "灞桥归路晚，别思总堪怜。"
    ]
  },
  {
    "id": "adcfe4db80aa35813b7b81ea1778ab2b",
    "title": "暮秋忆弟妹",
    "authorName": "归懋仪",
    "authorId": "adcfe4db80aa3581d1457b72d1457b72",
    "dynasty": "清",
    "content": [
      "城角秋笳起暮愁，一天凉月照南楼。",
      "西风雁影人千里，黄菊清尊又晚秋。"
    ]
  },
  {
    "id": "adcfe4db80aa358140b17a5541d75f41",
    "title": "题女史叶小鸾眉子砚",
    "authorName": "归懋仪",
    "authorId": "adcfe4db80aa3581d1457b72d1457b72",
    "dynasty": "清",
    "content": [
      "螺子轻研玉样温，摩挲中有古吟魂。",
      "一泓暖泻桃花水，洗出当年旧黛痕。"
    ]
  },
  {
    "id": "adcfe4db80aa35811a3c3ececed0b6b0",
    "title": "晚眺",
    "authorName": "归懋仪",
    "authorId": "adcfe4db80aa3581d1457b72d1457b72",
    "dynasty": "清",
    "content": [
      "古塔亭亭插远天，晚霞如绮绕楼前。",
      "东风吹暖刚新霁，已有人家放纸鸢。"
    ]
  },
  {
    "id": "adcfe4db80aa35815a986e3437ab91bd",
    "title": "鹤飞来",
    "authorName": "归懋仪",
    "authorId": "adcfe4db80aa3581d1457b72d1457b72",
    "dynasty": "清",
    "content": [
      "维海汤汤，三山居其中。鼎足以立，贝阙而珠宫。仙人翱且游，其乐不可穷。",
      "谁其从之，二八白鹤往来西复东。山之高矣，有石斯嵷。",
      "鹤之洁矣，有羽斯丰。引吭乎皎月，而振翼乎清风。",
      "醴泉芝草供饮啄，倏不知春夏与秋冬。鹤之鸣矣，彻于九重。",
      "鹤之止矣，间世一逢。衔来丹枣之实大，与安期同得而食之，寿偕天地无时终。"
    ]
  },
  {
    "id": "adcfe4db80aa3581dc03ea9d26ab26aa",
    "title": "五人墓",
    "authorName": "归懋仪",
    "authorId": "adcfe4db80aa3581d1457b72d1457b72",
    "dynasty": "清",
    "content": [
      "千古人心终不死，吴中义激五男子。貂氛肆焰朝野昏，翻手势欲倾乾坤。",
      "印累绶若不知数，鞠躬俯首声复吞。平居持议徒雄壮，袖手委蛇孰奋往。",
      "翻将文墨饰奸贪，扪门内愧曾无状。五人生不读诗书，位不列簪裾，但以善恶为毁誉。",
      "当其攘臂共赴难，义勇直欲凌鱄诸。呜呼！名败身殃馀贿赂，穹碑峻宇等朝露。",
      "松柏青青耐岁寒，冶游人奠山塘路。"
    ]
  },
  {
    "id": "adcfe4db80aa3581c735ffcbfd7a23b5",
    "title": "钱塘弩",
    "authorName": "归懋仪",
    "authorId": "adcfe4db80aa3581d1457b72d1457b72",
    "dynasty": "清",
    "content": [
      "怒涛滚滚排山至，此是英雄不平气。",
      "英雄灵爽岂易降，人中乃有吴越王。",
      "钱王意气迈当世，所贵存心在利济。",
      "裂石穿波强弩开，潮头转向西陵逝。",
      "势如轰雷震山岳，水底蛟龙尽惊避。",
      "宝剑光横十四州，得意难忘根本地。",
      "父老欢呼草木荣，丈夫至此岂无情。",
      "龙飞凤舞应前谶，他年遂作长安城。",
      "陌上花开春复春，钿车零落埋香尘。",
      "至今江口寒潮急，犹似当年射弩声。"
    ]
  },
  {
    "id": "adcfe4db80aa358130542cc56acc9371",
    "title": "丽竖烛",
    "authorName": "归懋仪",
    "authorId": "adcfe4db80aa3581d1457b72d1457b72",
    "dynasty": "清",
    "content": [
      "玉堂高，良夜静，两行绿鬓珠帘影。",
      "双眸光射简编青，蜡花红过枝头杏。",
      "墨光如漆颜如玉，如此豪奢差不俗。",
      "十载听鸡萧寺中，名成合享风流福。",
      "夺得鳌头付阿兄，钜笔如椽专史局。",
      "按来新乐五音调，小宋名高宫禁熟。",
      "剪烬清宵素手劳，焚膏彩袖扬清馥。",
      "月初高，风弄竹，丹铅已看盈篇幅。",
      "应与金莲一例传，千秋照耀双枝独。"
    ]
  },
  {
    "id": "adcfe4db80aa35815028aabc516da3e8",
    "title": "拟古",
    "authorName": "归懋仪",
    "authorId": "adcfe4db80aa3581d1457b72d1457b72",
    "dynasty": "清",
    "content": [
      "晦明递循环，倏忽春复秋。",
      "万古同旦暮，群类犹浮沤。",
      "缅维古圣贤，精诚千载留。",
      "其人不可作，其名无时休。",
      "风檐展遗书，慨焉企前修。"
    ]
  },
  {
    "id": "adcfe4db80aa35815028aabcdb91bda3",
    "title": "拟古",
    "authorName": "归懋仪",
    "authorId": "adcfe4db80aa3581d1457b72d1457b72",
    "dynasty": "清",
    "content": [
      "灼灼园中桃，苍苍岭上松。",
      "春风固自得，冬日亦为容。",
      "造化岂有殊，物性自各钟。",
      "繁华逞目前，安能保其终。",
      "所以古哲人，励志寻高踪。"
    ]
  },
  {
    "id": "adcfe4db80aa35815028aabc533dcac5",
    "title": "拟古",
    "authorName": "归懋仪",
    "authorId": "adcfe4db80aa3581d1457b72d1457b72",
    "dynasty": "清",
    "content": [
      "论古耿中怀，商周非黄虞。",
      "独有吾性存，犹能混沌初。",
      "时运有升降，大道无盈虚。",
      "守己保其真，勿为文质拘。",
      "斤斤同异间，祇成章句儒。"
    ]
  },
  {
    "id": "adcfe4db80aa35815028aabca41f038f",
    "title": "拟古",
    "authorName": "归懋仪",
    "authorId": "adcfe4db80aa3581d1457b72d1457b72",
    "dynasty": "清",
    "content": [
      "文章亦一艺，功因载道起。",
      "天籁发自然，名言酝至理。",
      "謦欬寄一时，违应占千里。",
      "我读上古书，其文浑浑尔。",
      "吁嗟三代还，日夸雕绘美。"
    ]
  },
  {
    "id": "adcfe4db80aa3581bea064df6a852b60",
    "title": "鹰犬",
    "authorName": "归懋仪",
    "authorId": "adcfe4db80aa3581d1457b72d1457b72",
    "dynasty": "清",
    "content": [
      "秋高云净天宇辟，金眸闪闪睨空碧。",
      "侧身下掠捷如风，矫向空中复盘翮。",
      "鸱鸮异类何纷纷，霜爪迅击毛血分。",
      "慎尔驱除勿逞暴，廓清要佐凤凰仁。",
      "细身田犬五尺长，四足趫捷不可当。",
      "首昂喙利两眼赤，众犬视之皆辟易。",
      "饲粮常少患肥痴，僵卧廊间甘伏雌。",
      "秋清山高风夜吼，一朝踪迹狐兔走。"
    ]
  },
  {
    "id": "adcfe4db80afe4c0f7163f9e036ba17f",
    "title": "二月山中即事",
    "authorName": "王敔",
    "authorId": "adcfe4db80afe4c0d1457b72d1457b72",
    "dynasty": "清",
    "content": [
      "万壑递层阴，光分一径深。",
      "草丛留宿雨，云破见归禽。",
      "奇石呈幽赏，鸣泉怀好音。",
      "林端清籁发，适伴越人吟。"
    ]
  },
  {
    "id": "adcfe4db80afe4c01cd9d495f6b74e58",
    "title": "别储六雅",
    "authorName": "王敔",
    "authorId": "adcfe4db80afe4c0d1457b72d1457b72",
    "dynasty": "清",
    "content": [
      "久向镜中怜白发，初从月下倒清尊。",
      "他年暇日容相念，樗栎湘西绿树村。"
    ]
  },
  {
    "id": "adcfe4db80afe4c00d2cdc213b448f13",
    "title": "秋初游邵阳城西酒阑有作",
    "authorName": "王敔",
    "authorId": "adcfe4db80afe4c0d1457b72d1457b72",
    "dynasty": "清",
    "content": [
      "青山不可尽，古郡环资川。",
      "暑气息连雨，山容澹轻烟。",
      "良辰策芳屐，旧好相追旋。",
      "长吟西门曲，回首城南天。",
      "天容秋始澄，覆釜幢碧圆。",
      "舒襟惬所赏，纵论忘蹄筌。",
      "徙倚曰藏松，友云归可遄。",
      "置君桑落酒，理我桐上弦。",
      "鸣弦有希音，酒酣无俗譞。",
      "适志御清风，泠然谢拘挛。"
    ]
  },
  {
    "id": "adcfe4db80afe4c079fa46c8d0e3ed1a",
    "title": "待友",
    "authorName": "王敔",
    "authorId": "adcfe4db80afe4c0d1457b72d1457b72",
    "dynasty": "清",
    "content": [
      "小立闲阶外，凝眸日已酉。",
      "稻苗深一尺，中有水禽啼。"
    ]
  },
  {
    "id": "adcfe4db80b1fd89a57c9ec3be43c8f9",
    "title": "哀愤",
    "authorName": "凌焕",
    "authorId": "adcfe4db80b1fd89d1457b72d1457b72",
    "dynasty": "清",
    "content": [
      "填海移山愿总虚，横刀蹶起一长吁。",
      "眠蚕死债千丝茧，行蚁生涯九曲珠。",
      "地下不逢黄耳犬，城中偏有白头乌。",
      "破巢完卵伤心事，风雨将雏尾毕逋。"
    ]
  },
  {
    "id": "adcfe4db80bc9b9d4764fa60e68e5741",
    "title": "辞云门梵林禅师徵诗入选和元韵",
    "authorName": "兴机",
    "authorId": "adcfe4db80bc9b9dd1457b72d1457b72",
    "dynasty": "清",
    "content": [
      "孤踪只合孤峰老，纵遇花时不去探。",
      "狐首死惟甘向北，雁声悲是悔来南。",
      "已将名共颠毛削，肯把诗同里巷谈。",
      "多感殷勤诗入选，宁知遁义少人耽。"
    ]
  },
  {
    "id": "adcfe4db80c1a1b9d3caf634cab92a00",
    "title": "清平县",
    "authorName": "李因培",
    "authorId": "adcfe4db80c1a1b9d1457b72e8fd4a8a",
    "dynasty": "清",
    "content": [
      "山县孤城破，流官守御迟。",
      "天风摇断角，客路入征鼙。",
      "小丑三年在，殷忧万里知。",
      "侧闻明圣诏，罪不到边夷。"
    ]
  },
  {
    "id": "adcfe4db80c1a1b9757120fa83a4c9de",
    "title": "归思",
    "authorName": "李因培",
    "authorId": "adcfe4db80c1a1b9d1457b72e8fd4a8a",
    "dynasty": "清",
    "content": [
      "池塘午梦正依稀，离绪频随柳絮飞。",
      "廿四番风花欲半，八千里路燕难归。",
      "瀛门天上通青琐，萝屋山中冷翠微。",
      "不去不鸣缘底事，眼前梅雨又侵衣。"
    ]
  },
  {
    "id": "adcfe4db80c453b06008d3c19f4e4bf3",
    "title": "辞世偈",
    "authorName": "传正",
    "authorId": "adcfe4db80c453b0d1457b72d1457b72",
    "dynasty": "清",
    "content": [
      "五十馀年似梦中，今朝四大各西东。",
      "了明性海无生法，更有何言说苦空。"
    ]
  },
  {
    "id": "adcfe4db80c72f46a75a8c6c9793bc70",
    "title": "值夜",
    "authorName": "胡贞干",
    "authorId": "adcfe4db80c72f46d1457b72d1457b72",
    "dynasty": "清",
    "content": [
      "河梁言别后，芳讯久相违。",
      "聚首复兹地，深宵且未归。",
      "松风和琴韵，花影上春衣。",
      "煮茗情何限，依依月照扉。"
    ]
  },
  {
    "id": "adcfe4db80c72f46ecccc5e5d8f3810c",
    "title": "露坐",
    "authorName": "胡贞干",
    "authorId": "adcfe4db80c72f46d1457b72d1457b72",
    "dynasty": "清",
    "content": [
      "凉风蘋末正悠然，不乞琼浆漱石泉。",
      "篱角月明萤乍隐，花阴露细鹤间眠。",
      "野人长物园生藿，榜妾江歌夜采莲。",
      "此际瑶宫正岑寂，可容槎泛斗牛边。"
    ]
  },
  {
    "id": "adcfe4db80c72f4685927ae7f24c364e",
    "title": "赵北口",
    "authorName": "胡贞干",
    "authorId": "adcfe4db80c72f46d1457b72d1457b72",
    "dynasty": "清",
    "content": [
      "朱阑十二柳毵毵，入水亭台影倒含。",
      "买得鱼舟堪度岁，燕南风景似江南。"
    ]
  },
  {
    "id": "adcfe4db80c72f46b10045cb4f60618b",
    "title": "清明",
    "authorName": "胡贞干",
    "authorId": "adcfe4db80c72f46d1457b72d1457b72",
    "dynasty": "清",
    "content": [
      "次第名花斗艳妆，新栽桃李渐成行。",
      "小园镇日飘红雨，蝴蝶一双飞过墙。"
    ]
  },
  {
    "id": "adcfe4db80c72f46b10045cb0ef9f653",
    "title": "清明",
    "authorName": "胡贞干",
    "authorId": "adcfe4db80c72f46d1457b72d1457b72",
    "dynasty": "清",
    "content": [
      "春雨连朝涨碧池，竹林新笋透阶墀。",
      "不须更制青精饭，惟喜新参玉版师。"
    ]
  },
  {
    "id": "adcfe4db80c72f467730d20d4e8db6c4",
    "title": "催租谣",
    "authorName": "胡贞干",
    "authorId": "adcfe4db80c72f46d1457b72d1457b72",
    "dynasty": "清",
    "content": [
      "八月冷风获未毕，老农在田吏在室。呼农尔来前，尔胡不知律。",
      "悬官新政催科急，百里官粮限三日。南城豪弁虎而翼，前日圜扉辱徽纆。",
      "西街旧宦居要职，昨日公庭被呵叱。谅尔小民不能匿。",
      "吏色扬扬老农泣，牧豕儿归觅枣栗。"
    ]
  },
  {
    "id": "adcfe4db80d3c819c3b6f5a5c3ead17a",
    "title": "登六和塔",
    "authorName": "洪震煊",
    "authorId": "adcfe4db80d3c819e5a4d6bff0bbac6f",
    "dynasty": "清",
    "content": [
      "七级镇江干，凌空一倚阑。",
      "月垂沧海阔，想结暮云寒。",
      "古越凭遥指，秋潮入壮观。",
      "客星高可接，将去问严滩。"
    ]
  },
  {
    "id": "adcfe4db80f471cd3e3ffdd06a36147a",
    "title": "登大峪雕窠寺",
    "authorName": "葛士达",
    "authorId": "adcfe4db80f471cdd1457b72d1457b72",
    "dynasty": "清",
    "content": [
      "下骑还登百尺楼，烟云万象豁清眸。",
      "嵌空窗牖藏山隙，屈曲岩廊瞰涧流。",
      "怪石当阶惊卧虎，长松蔽日隐蟠虬。",
      "诗人到此应殊少，壁上曾无一字留。"
    ]
  },
  {
    "id": "adcfe4db8102ed8d90844b58873a5616",
    "title": "汤阴",
    "authorName": "汪全泰",
    "authorId": "adcfe4db8102ed8dd1457b72d1457b72",
    "dynasty": "清",
    "content": [
      "烟树夜迢迢，秋凉白马骄。",
      "繁星下河内，斜月见中条。",
      "世事悲摇落，羁心久寂寥。",
      "侍中祠宇在，风烈感前朝。"
    ]
  },
  {
    "id": "adcfe4db8102ed8ddf622562e3ad68cd",
    "title": "建昌悬宿余氏祠堂",
    "authorName": "汪全泰",
    "authorId": "adcfe4db8102ed8dd1457b72d1457b72",
    "dynasty": "清",
    "content": [
      "暂借空祠宿，黄昏不见人。",
      "风镫寻县吏，尘榻傍山神。",
      "半夜明残月，孤峰寄一身。",
      "杜鹃啼未歇，衣上又行尘。"
    ]
  },
  {
    "id": "adcfe4db8102ed8d78ef6cf2608daa9b",
    "title": "咄咄",
    "authorName": "汪全泰",
    "authorId": "adcfe4db8102ed8dd1457b72d1457b72",
    "dynasty": "清",
    "content": [
      "咄咄书空恨，悠悠避世心。",
      "秋兼秋树乱，病兴夕阳深。",
      "藓壁朝阴早，蓬门夜气侵。",
      "亲月长不见，多难更相寻。"
    ]
  },
  {
    "id": "adcfe4db8102ed8d46c242ea462a5058",
    "title": "过武昌县作",
    "authorName": "汪全泰",
    "authorId": "adcfe4db8102ed8dd1457b72d1457b72",
    "dynasty": "清",
    "content": [
      "鸡鸣关外绿波平，樊口潺湲水气明。",
      "疏柳不知陶侃宅，乱鸦遥下吕蒙城。",
      "兴亡一塔山城晚，老病扁舟水国晴。",
      "欲上南楼啸明月，飘摇书剑愧平生。"
    ]
  },
  {
    "id": "adcfe4db8102ed8d1ce4f7525dd56cd1",
    "title": "舟次郁水",
    "authorName": "汪全泰",
    "authorId": "adcfe4db8102ed8dd1457b72d1457b72",
    "dynasty": "清",
    "content": [
      "赤日衔云卧江底，倒射黄波湿船尾。",
      "苍雷注地飞紫星，龙子扰烟呼百灵。",
      "青桂红蕉满沙渚，摇荡江风半天雨。",
      "古穴蛮镫十丈高，猺人夜起凌空语。",
      "萋萋月气成余霞，老鱼夜食句漏砂。",
      "腥涎滴绿扫不去，明日石床生毒花。"
    ]
  },
  {
    "id": "adcfe4db8102ed8d8cce2cb877744162",
    "title": "发平乐至阳朔",
    "authorName": "汪全泰",
    "authorId": "adcfe4db8102ed8dd1457b72d1457b72",
    "dynasty": "清",
    "content": [
      "岭门椰树风骚骚，临贺故城天半高。",
      "猺姬雨种作芦寨，洞客星居开石窑。",
      "伐船朝从浦口入，惨澹中流日将黑。",
      "清霜暗下独鹳巢，野火潜烧老猿窟。",
      "山根泊时寒浪清，榜人夜食当明星。",
      "木瘤浸泉苦药气，石乳挂岩枯笋形。",
      "幽景凄凄兴无极，前头秋阴滩声急。",
      "客子淹留惟暂时，明晨更下湘源驿。"
    ]
  },
  {
    "id": "adcfe4db8114acfff6d37293f2ac58ee",
    "title": "恭和御制西湖绝句",
    "authorName": "张若澄",
    "authorId": "adcfe4db8114acffd1457b72d1457b72",
    "dynasty": "清",
    "content": [
      "高低芳草芊眠绿，罨画溪山未放晴。",
      "夹岸碧桃浓蘸水，十分春色雨妆成。"
    ]
  },
  {
    "id": "adcfe4db8114acfff6d3729322b770a5",
    "title": "恭和御制西湖绝句",
    "authorName": "张若澄",
    "authorId": "adcfe4db8114acffd1457b72d1457b72",
    "dynasty": "清",
    "content": [
      "胜地天因驻跸晴，湖光一抹镜中明。",
      "风烟淡沲龙颜喜，帆影高悬画桨轻。"
    ]
  },
  {
    "id": "adcfe4db8119086b230f27b0d55ffb36",
    "title": "疏树",
    "authorName": "张鸣珂",
    "authorId": "adcfe4db8119086baa2a773765699726",
    "dynasty": "清",
    "content": [
      "疏树漏残滴，晓凉人独行。",
      "草深寻废寺，云断见高城。",
      "静得山林意，空闻鸟雀声。",
      "徜徉足幽兴，卜宅慰余情。"
    ]
  },
  {
    "id": "adcfe4db8119086bca76e39de74de0ab",
    "title": "游理安寺憩松颠阁",
    "authorName": "张鸣珂",
    "authorId": "adcfe4db8119086baa2a773765699726",
    "dynasty": "清",
    "content": [
      "蹴霞上层峦，屈曲缘萝磴。",
      "径转得名蓝，杰阁敞虚夐。",
      "万象入周眄，群籁息清听。",
      "茶臼石廊鸣，鹤梦闲房醒。",
      "历境不在高，要由立根定。",
      "郁郁青松姿，岂与孤花竞。",
      "天风响泬寥，上界笙箫应。",
      "何当携素琴，来和花间磬。"
    ]
  },
  {
    "id": "adcfe4db8119086b4fe7ed0c9dfc66bb",
    "title": "泛舟秦溪游兴善寺",
    "authorName": "张鸣珂",
    "authorId": "adcfe4db8119086baa2a773765699726",
    "dynasty": "清",
    "content": [
      "叩舷恣幽讨，性僻耽林泉。",
      "晴旭丽朝采，暖破梅花妍。",
      "低篷何所诣，溪路相洄沿。",
      "云木乱无次，隐有疏钟传。",
      "来依妙香窟，冷赏咨秋烟。",
      "颇爱胜公书，腕力追平原。",
      "仿佛仙坛记，留证金石缘。",
      "苍松起幽籁，风动鸣孤弦。",
      "亭亭影交翳，浩气流眉间。"
    ]
  },
  {
    "id": "adcfe4db8119086b2e1b1d1d5e414cca",
    "title": "蕉阴秋梦图",
    "authorName": "张鸣珂",
    "authorId": "adcfe4db8119086baa2a773765699726",
    "dynasty": "清",
    "content": [
      "银河迢迢露华冷，残缸焰短漏声永。",
      "单衾瑟缩枕红蕤，月白珧窗澹无影。",
      "绿天未晓宵沈沈，井梧叶落秋风深。",
      "疏砧万户动遥响，梦魂遍绕蕉花阴。",
      "星稀雾暗悄难待，美人何处泪痕在。",
      "鸳鸯卅六隔圆波，环佩惺忪鬓丝改。",
      "何如选帐梅花根，云鬟泥笑倾瑶樽。",
      "双栖翠羽咽春韵，肠断罗浮挂月村。"
    ]
  },
  {
    "id": "adcfe4db8119086b5c17512cd7428f3b",
    "title": "冷水岭",
    "authorName": "张鸣珂",
    "authorId": "adcfe4db8119086baa2a773765699726",
    "dynasty": "清",
    "content": [
      "驰驱役尘劳，终朝因簿领。",
      "商略看山行，好梦蘧然醒。",
      "出郭渡溪流，清旷远人境。",
      "天晴秋气肃，雨过山容靓。",
      "空翠滴苍崖，浓染松杉影。",
      "层层路盘曲，不觉上高岭。",
      "俯视犹深渊，石级颇修整。",
      "山麓有人家，延客荐新茗。",
      "点以岩桂花，色香味俱永。",
      "多少在山泉，何如此间冷。"
    ]
  },
  {
    "id": "adcfe4db8120594a148217d106bf9aea",
    "title": "过阜城南伪齐御庄",
    "authorName": "顾福仁",
    "authorId": "adcfe4db8120594ad1457b72d1457b72",
    "dynasty": "清",
    "content": [
      "八年黄屋自崔巍，相倚亭台转眼非。",
      "驷马右骖曾被宠，潜龙戴角竟横飞。",
      "出师空陨中原泪，假馆依然古驿围。",
      "留与金廷添掌故，中州史笔漫相讥。"
    ]
  },
  {
    "id": "adcfe4db8120594ad00608e34a96cfff",
    "title": "九月八日游大云寺",
    "authorName": "顾福仁",
    "authorId": "adcfe4db8120594ad1457b72d1457b72",
    "dynasty": "清",
    "content": [
      "秋风香市集南滩，此去原非礼法坛。",
      "一缚蟹螯乡味俊，两行鸭阵水天宽。",
      "童心不碍泥婴攫，墨额休侪画史看。",
      "屈指明朝重九会，那堪泪眼对萸盘。"
    ]
  },
  {
    "id": "adcfe4db81269a7338d6063fb6cb84cd",
    "title": "天宁寺塔歌",
    "authorName": "黄钊",
    "authorId": "adcfe4db81269a73d1457b72d1457b72",
    "dynasty": "清",
    "content": [
      "般若寺中紫光起，普六茹坚作天子。一囊舍利何方来，九州学校同时毁。",
      "幽州古塔雄岧峣，二十七丈高复高。传闻石函乍安置，碣石山根恒动摇。",
      "开山龙象鞭神力，狮座居然镇鳌极。想当工匠执役时，邪许声中苦长日。",
      "开皇缔造几太平，身崇俭啬宽徭征。如何天性不悦学，独言释氏裁儒生。",
      "佛书谶纬增诬饰，鬼仙禽兽俱荒忽。《高僧传》里续奇闻，三十三枚剃头出。",
      "塔铃万个摇丁当，大野风沙折白杨。迷楼萤火弥山谷，不放阿傩舍利光。"
    ]
  },
  {
    "id": "adcfe4db81269a73ef958d9fb3fbdac1",
    "title": "苏文忠昌黎伯韩文公庙碑",
    "authorName": "黄钊",
    "authorId": "adcfe4db81269a73d1457b72d1457b72",
    "dynasty": "清",
    "content": [
      "井络一星出岷峨，度入牛女周天河。",
      "森然北斗灿南纪，精气互贯参羲娥。",
      "城南夜光烛万丈，蒙荆密莽同搜罗。",
      "韩祠断碑鬼物守，苏公奋笔如挥戈。",
      "失桑咸池大伞拥，祝融海若长绅柁。",
      "秕糠扫尽汰蜉屑，云锦织就遗龙梭。",
      "投文徒鳄遗衙吏，作书诋佛驱天魔。",
      "大荒披发返阊阖，焄蒿荐祀悲滂沱。",
      "丹黄蕉荔期肸蛮，水旱疾疫烦总呵。",
      "精神在地若井水，至理妙喻无差讹。",
      "伊苏距韩三百载，元祐事略同元和。",
      "斗牛不神坐埋困，磨蝎守命遭谗诃。",
      "蛮荒窜谪等一辙，泷吏后有春梦婆。",
      "天其以我为箕子，要荒此意留则那。",
      "当时饱吃惠州饭，乌云红日楼头过。",
      "游潮六日访遗泽，韩山片石来摩挲。",
      "经师已少赵天水，子野绝粒为头陀。",
      "存神过化理则一，海潮元气相荡摩。",
      "潮阳儋耳两开辟，手凿混沌芟蓬科。",
      "此碑百世立师表，不与荆棘悲铜驼。",
      "雨淋日炙半蚀剥，尚镇魑魅褫蛟鼍。",
      "我来睹此思石鼓，两公旷代同赓歌。"
    ]
  },
  {
    "id": "adcfe4db81269a733394c4188539d2b6",
    "title": "八月十四夜舟抵惠州登合江楼拜坡仙像作",
    "authorName": "黄钊",
    "authorId": "adcfe4db81269a73d1457b72d1457b72",
    "dynasty": "清",
    "content": [
      "旧居合江楼，新居白鹤峰。",
      "首尾势相顾，蜿延如翔龙。",
      "双城断要脊，玉带桥联虹。",
      "新居旧有亭，肃公坐其中。",
      "乌云间红日，明月当清风。",
      "旧居近新焕，江楼复祠公。",
      "灵鳌夙奠极，磨蝎初移宫。",
      "我来值中秋，天水摇清空。",
      "公如照须眉，定为百坡翁。",
      "渔火见深夜，三五明星红。",
      "谯楼睡老卒，棋院醒青童。",
      "神仙自多情，应在丰湖东。"
    ]
  },
  {
    "id": "adcfe4db81269a73ab0a3429440b3369",
    "title": "夜泊将军硖下雨声竟夕不寐间作",
    "authorName": "黄钊",
    "authorId": "adcfe4db81269a73d1457b72d1457b72",
    "dynasty": "清",
    "content": [
      "崖黑篷先掩，江昏酒未沽。",
      "见镫船影并，闻雨客心孤。",
      "此境偏长安，吾行出畏途。",
      "明朝盼晴霁，宿鸟暗相呼。"
    ]
  },
  {
    "id": "adcfe4db8126ea17cb4e5530e5a7dcb1",
    "title": "燕子矶",
    "authorName": "沈世枫",
    "authorId": "adcfe4db8126ea17d1457b72d1457b72",
    "dynasty": "清",
    "content": [
      "千寻坠石瞰江堧，绝迹凌空势欲翾。",
      "神物无风翻骇浪，潜灵挟雨出重渊。",
      "岩虚䆗窱工延月，树接枝柯不漏天。",
      "试上离宫最高处，金焦雨点入苍烟。"
    ]
  },
  {
    "id": "adcfe4db8126ea174b79cf7458ac72f4",
    "title": "宝华山",
    "authorName": "沈世枫",
    "authorId": "adcfe4db8126ea17d1457b72d1457b72",
    "dynasty": "清",
    "content": [
      "复岭重冈辇路斜，莲台高护梵王家。",
      "潭深应有鱼龙伏，山静惟闻鸟雀哗。",
      "铜殿慈云环宝相，石坛法雨散天花。",
      "寺僧亦切瞻云愿，争扫璇宫迓翠华。"
    ]
  },
  {
    "id": "adcfe4db8126ea17e2a3f7c04cf28e12",
    "title": "日下书怀",
    "authorName": "沈世枫",
    "authorId": "adcfe4db8126ea17d1457b72d1457b72",
    "dynasty": "清",
    "content": [
      "昔我初挟策，年当弱冠余。",
      "中外四十载，还复来帝都。",
      "城阙增气象，市阛多欢娱。",
      "衣冠徕远服，第宅耀长衢。",
      "衮衮台省中，奕奕英乂居。",
      "曩时同学者，朗若晨星疏。",
      "偶逢一二人，相揖讶髭须。",
      "所遇非旧观，老大增长吁。"
    ]
  },
  {
    "id": "adcfe4db8126ea17e2a3f7c058200406",
    "title": "日下书怀",
    "authorName": "沈世枫",
    "authorId": "adcfe4db8126ea17d1457b72d1457b72",
    "dynasty": "清",
    "content": [
      "皎皎双白鹤，爱养在庭阶。",
      "岂无万里心，欲飞且徘徊。",
      "一从离乡里，星纪几迁推。",
      "春阴覆慈行，同谷嗟孔怀。",
      "长抱茂陵疾，几动庄舄哀。",
      "为念国恩重，方寸时潆洄。",
      "举头恋双阙，不上望乡台。"
    ]
  },
  {
    "id": "adcfe4db8126ea17e2a3f7c008f9cd90",
    "title": "日下书怀",
    "authorName": "沈世枫",
    "authorId": "adcfe4db8126ea17d1457b72d1457b72",
    "dynasty": "清",
    "content": [
      "徐市务汗漫，文成何荒渺。",
      "婴姹事非真，蓬莱路亦杳。",
      "金石多误人，反以速其老。",
      "人生倏如寄，养身自有道。",
      "心恬理自顺，德浴身克澡。",
      "篯铿不为寿，颜子岂为天。",
      "三命有尽期，荣名为永宝。"
    ]
  },
  {
    "id": "adcfe4db81293d767208fbd1cee080c0",
    "title": "泊黄州",
    "authorName": "陈养元",
    "authorId": "adcfe4db81293d76d1457b72d1457b72",
    "dynasty": "清",
    "content": [
      "冈山曲屈锁江流，何处春光上客舟。",
      "一径草荒人迹石，半城云覆月波楼。",
      "垂杨不系青溪梦，微雨偏生碧簟秋。",
      "把酒临风歌古调，渚蘋沙鸟起间愁。"
    ]
  },
  {
    "id": "adcfe4db81293d7616bf3ee8013c4a1b",
    "title": "东津桥看山",
    "authorName": "陈养元",
    "authorId": "adcfe4db81293d76d1457b72d1457b72",
    "dynasty": "清",
    "content": [
      "云多不碍山，云去睹山质。",
      "东津县左腋，桥与西津匹。",
      "奇峰高入云，变幻状非一。",
      "不识面目真，有时露腰膝。",
      "好山如好女，防身恐不密。",
      "万古抱幽真，蛾眉谁见嫉。",
      "中有采芝人，傍崖种丹秫。",
      "心与泉石盟，灵妙始挺出。"
    ]
  },
  {
    "id": "adcfe4db812eeb7b4c9254272b198e25",
    "title": "寄怀吴海六",
    "authorName": "张柏恒",
    "authorId": "adcfe4db812eeb7bd1457b72d1457b72",
    "dynasty": "清",
    "content": [
      "青毡坐破久谈经，十日曾亲老典型。",
      "两地明月千里白，四山秋色乱峰青。",
      "望鸿云断天如洗，扪虱镫挑梦乍醒。",
      "想得豆棚花架外，洞门老衲静常扃。"
    ]
  },
  {
    "id": "adcfe4db81413632fdfb61bc7766efc5",
    "title": "秋兴三首",
    "authorName": "吕碧城",
    "authorId": "adcfe4db81413632d1457b72d1457b72",
    "dynasty": "清",
    "content": [
      "宇宙何寥泬，天高爽气多。",
      "梦魂闻鼓角，风雨黯关河。",
      "诗笔随秋老，浮生共墨磨。",
      "百年惊瞥电，酾酒且高歌。"
    ]
  },
  {
    "id": "adcfe4db81413632fdfb61bc6459d465",
    "title": "秋兴三首",
    "authorName": "吕碧城",
    "authorId": "adcfe4db81413632d1457b72d1457b72",
    "dynasty": "清",
    "content": [
      "不尽萧条意，登临怀抱开。",
      "鸟从空翠落，人负夕阳来。",
      "流水去何急，孤云招未回。",
      "秋心虽易感，秋气亦佳哉。"
    ]
  },
  {
    "id": "adcfe4db81413632fdfb61bc733965bb",
    "title": "秋兴三首",
    "authorName": "吕碧城",
    "authorId": "adcfe4db81413632d1457b72d1457b72",
    "dynasty": "清",
    "content": [
      "栖乌惊不定，飞影乱中庭。",
      "静夜三更柝，寒天一点星。",
      "霜华蚀树白，竹气逼灯青。",
      "渐听钟声动，谁家晓梦醒。"
    ]
  },
  {
    "id": "adcfe4db81413632902a3ab5a812030e",
    "title": "书怀",
    "authorName": "吕碧城",
    "authorId": "adcfe4db81413632d1457b72d1457b72",
    "dynasty": "清",
    "content": [
      "眼看沧海竟成尘，寂锁荒陬百感频。",
      "流俗待看除旧弊，深闺有愿作新民。",
      "江湖以外留馀兴，脂粉丛中惜此身。",
      "谁起民权倡独立，普天尺蠖待同伸。"
    ]
  },
  {
    "id": "adcfe4db814136326b4bb63a2cc72dc8",
    "title": "老马",
    "authorName": "吕碧城",
    "authorId": "adcfe4db81413632d1457b72d1457b72",
    "dynasty": "清",
    "content": [
      "盐车独困感难禁，齿长空怜岁月侵。",
      "石径行来蹄响暗，沙滩眠罢水痕深。",
      "自知谁市千金骨，终觉难消万里心。",
      "回忆一鞭红雨外，骄嘶直入杏花阴。"
    ]
  },
  {
    "id": "adcfe4db814136324359ff541e31e8a0",
    "title": "白秋海棠",
    "authorName": "吕碧城",
    "authorId": "adcfe4db81413632d1457b72d1457b72",
    "dynasty": "清",
    "content": [
      "便化名花也断肠，脸红消尽自清凉。",
      "露零瑶草秋如水，帘卷西风月似霜。",
      "泪到多时原易淡，情难勒处尚闻香。",
      "生生死死原皆幻，那有心情更艳妆。"
    ]
  },
  {
    "id": "adcfe4db8141363225b0dae6977c4e65",
    "title": "琼楼",
    "authorName": "吕碧城",
    "authorId": "adcfe4db81413632d1457b72d1457b72",
    "dynasty": "清",
    "content": [
      "琼楼秋思入高寒，看尽苍云意已阑。",
      "棋罢忘言凭胜负，梦馀无迹任悲欢。",
      "金轮转劫知难尽，碧海量愁未觉宽。",
      "欲拟骚词赋天问，万灵凄恻绕吟坛。"
    ]
  },
  {
    "id": "adcfe4db814136329e438acf9c1081b9",
    "title": "天风",
    "authorName": "吕碧城",
    "authorId": "adcfe4db81413632d1457b72d1457b72",
    "dynasty": "清",
    "content": [
      "天风鸾鹤怨高寒，玉宇幽居亦大难。",
      "红粉成灰犹有迹，琼浆回味只馀酸。",
      "早知弱水为天堑，终见灵衣拂月坛。",
      "悔过蟠桃花下路，无端瑶瑟动哀顽。"
    ]
  },
  {
    "id": "adcfe4db814136326ed5b0138d0db2d7",
    "title": "民国建元喜赋一律和寒云由青岛见寄原韵",
    "authorName": "吕碧城",
    "authorId": "adcfe4db81413632d1457b72d1457b72",
    "dynasty": "清",
    "content": [
      "莫问他乡与故乡，逢春佳兴总悠扬。",
      "金瓯永奠开天府，沧海横飞破大荒。",
      "雨足万花争蓓蕾，烟消一鹗自回翔。",
      "新诗满载东溟去，指点云帆尚在望。"
    ]
  },
  {
    "id": "adcfe4db8141363220036cdaf274c8a3",
    "title": "西泠过秋女侠祠次寒云韵",
    "authorName": "吕碧城",
    "authorId": "adcfe4db81413632d1457b72d1457b72",
    "dynasty": "清",
    "content": [
      "松簧交籁和鸣泉，合向仙源泛舸眠。",
      "负郭有山皆见寺，绕堤无水不生莲。",
      "残钟断鼓今何世，翠羽明珰又一天。",
      "尘劫未消惭后死，俊游愁过墓门前。"
    ]
  },
  {
    "id": "adcfe4db814136324199d8a312ef2f12",
    "title": "和梅花馆主见赠原韵二首",
    "authorName": "吕碧城",
    "authorId": "adcfe4db81413632d1457b72d1457b72",
    "dynasty": "清",
    "content": [
      "风雨关山杜宇哀，神州回首尽尘埃。",
      "惊闻白祸心先碎，生作红颜志未灰。",
      "忧国漫抛儿女泪，济时端赖栋梁才。",
      "愿君手挽银河水，好把兵戈涤一回。"
    ]
  },
  {
    "id": "adcfe4db814136324199d8a35f74fd55",
    "title": "和梅花馆主见赠原韵二首",
    "authorName": "吕碧城",
    "authorId": "adcfe4db81413632d1457b72d1457b72",
    "dynasty": "清",
    "content": [
      "新诗如戛玉丁东，颁到鸿篇足启蒙。",
      "帷幄运筹劳硕划，水天摛藻见清聪。",
      "光风霁月情何旷，流水高山曲未终。",
      "霖雨苍生期早起，会看造世有英雄。"
    ]
  },
  {
    "id": "adcfe4db814136324a55287ef1af4f68",
    "title": "崇效寺探牡丹已谢",
    "authorName": "吕碧城",
    "authorId": "adcfe4db81413632d1457b72d1457b72",
    "dynasty": "清",
    "content": [
      "才自花城卸冕回，零金剩粉委苍苔。",
      "未因梵土湮奇艳，坐惜芳丛老霸才。",
      "却为来迟情更挚，不关春去意原哀。",
      "风狂雨横年年似，悔向人间色相开。"
    ]
  },
  {
    "id": "adcfe4db81413632fc8833ee73ba86aa",
    "title": "挽季媛",
    "authorName": "吕碧城",
    "authorId": "adcfe4db81413632d1457b72d1457b72",
    "dynasty": "清",
    "content": [
      "吾人忧患生何乐，输尔先参最上乘。",
      "墨迹尚怜留簿记，湖光无复照鬟鬙。",
      "曾悭设醴疏佳客，更少分金恤旧朋。",
      "何处秋坟容挂剑，天涯肠断女延龄。"
    ]
  },
  {
    "id": "adcfe4db814136320feac20e1d9d5542",
    "title": "由京师寄和廉南湖二首",
    "authorName": "吕碧城",
    "authorId": "adcfe4db81413632d1457b72d1457b72",
    "dynasty": "清",
    "content": [
      "笛声吹破古今愁，人散残阳下庾楼。",
      "强笑每因杯在手，俊游恰见月当头。",
      "谈空色相禅初证，思入风云笔自遒。",
      "沧海成尘等闲事，看花载酒且勾留。"
    ]
  },
  {
    "id": "adcfe4db814136320feac20e502d0a7c",
    "title": "由京师寄和廉南湖二首",
    "authorName": "吕碧城",
    "authorId": "adcfe4db81413632d1457b72d1457b72",
    "dynasty": "清",
    "content": [
      "瞥眼韶光客里过，心期迢递渺关河。",
      "茫茫尘劫诸天黯，袅袅秋风万水波。",
      "山鬼有吟愁不尽，菩提无语意云何。",
      "欲探皕六兴亡迹，残照觚棱宝气多。"
    ]
  },
  {
    "id": "adcfe4db81413632e04692fbf87c8c77",
    "title": "赠高丽音乐家吴小坡女士次南湖韵二首",
    "authorName": "吕碧城",
    "authorId": "adcfe4db81413632d1457b72d1457b72",
    "dynasty": "清",
    "content": [
      "乾坤苍莽蕴奇忧，小拓诗坛寄此楼。",
      "故国可怜惟夕照，馀芳未泯有清流。",
      "衔杯已自难为笑，挟瑟何堪更诉愁。",
      "莫话沧桑旧身世，神州无恙恣芳游。"
    ]
  },
  {
    "id": "adcfe4db81413632e04692fb4ac1a19f",
    "title": "赠高丽音乐家吴小坡女士次南湖韵二首",
    "authorName": "吕碧城",
    "authorId": "adcfe4db81413632d1457b72d1457b72",
    "dynasty": "清",
    "content": [
      "梨云撩梦送轻寒，异地逢春作客难。",
      "何处乌衣寻故垒，独教红粉泣南冠。",
      "闲调宫羽传新恨，更检缥缃结古欢。",
      "一卷琳琅题咏遍，锦囊归去压雕鞍。"
    ]
  },
  {
    "id": "adcfe4db814136323b72539416fd02e6",
    "title": "若有",
    "authorName": "吕碧城",
    "authorId": "adcfe4db81413632d1457b72d1457b72",
    "dynasty": "清",
    "content": [
      "若有人兮不可招，九天风露任扶摇。",
      "纵横剑气排阊阖，撩乱琴心入海潮。",
      "来处冷云迷玉步，归途花语著轻绡。",
      "梦回更唤青鸾语，为问沧桑几劫消。"
    ]
  },
  {
    "id": "adcfe4db81413632a55907222c58ee74",
    "title": "小游仙",
    "authorName": "吕碧城",
    "authorId": "adcfe4db81413632d1457b72d1457b72",
    "dynasty": "清",
    "content": [
      "谁将玉带束晶盘，乍见星精出水寒。",
      "银缕飘衣秋舞月，珠芒冲斗夜加冠。",
      "微颦世外成千劫，一睇人间抵万欢。",
      "自是惊鸿无定在，青天碧海两漫漫。"
    ]
  },
  {
    "id": "adcfe4db814136325ca4fbef5d1c2004",
    "title": "遣兴",
    "authorName": "吕碧城",
    "authorId": "adcfe4db81413632d1457b72d1457b72",
    "dynasty": "清",
    "content": [
      "客星穹瀚自徘徊，散发居夷未可哀。",
      "浪迹春尘温旧梦，回潮心绪拨寒灰。",
      "人能奔月真遗世，天遣投荒绝艳才。",
      "亿万华严随臆幻，谪居到处有楼台。"
    ]
  },
  {
    "id": "adcfe4db814136325550e506e62922eb",
    "title": "感怀",
    "authorName": "吕碧城",
    "authorId": "adcfe4db81413632d1457b72d1457b72",
    "dynasty": "清",
    "content": [
      "荆枝椿树两凋伤，回首家园总断肠。",
      "剩有幽兰霜雪里，不因清苦减芬芳。"
    ]
  },
  {
    "id": "adcfe4db81413632b13ffd6ab962de46",
    "title": "写怀三首",
    "authorName": "吕碧城",
    "authorId": "adcfe4db81413632d1457b72d1457b72",
    "dynasty": "清",
    "content": [
      "大千苦恼叹红颜，幽锁终身等白鹇。",
      "安得手提三尺剑，亲为同类斩重关。"
    ]
  },
  {
    "id": "adcfe4db81413632b13ffd6a8fca235f",
    "title": "写怀三首",
    "authorName": "吕碧城",
    "authorId": "adcfe4db81413632d1457b72d1457b72",
    "dynasty": "清",
    "content": [
      "任人嘲笑是清狂，痛惜群生忧患长。",
      "无量沙河无量劫，阿谁捷足上慈航。"
    ]
  },
  {
    "id": "adcfe4db81413632b13ffd6adcdea8f6",
    "title": "写怀三首",
    "authorName": "吕碧城",
    "authorId": "adcfe4db81413632d1457b72d1457b72",
    "dynasty": "清",
    "content": [
      "苦海超离渐有期，亚东风气已潜移。",
      "待看廿纪争存日，便是娥眉独立时。"
    ]
  },
  {
    "id": "adcfe4db81413632c57999d3162531cf",
    "title": "邓尉探梅十首",
    "authorName": "吕碧城",
    "authorId": "adcfe4db81413632d1457b72d1457b72",
    "dynasty": "清",
    "content": [
      "玉龙喷雪破苍烟，蹑屩人来雨后天。",
      "不惜风霜劳远道，佩环同礼九嶷仙。"
    ]
  },
  {
    "id": "adcfe4db81413632c57999d3c82a8409",
    "title": "邓尉探梅十首",
    "authorName": "吕碧城",
    "authorId": "adcfe4db81413632d1457b72d1457b72",
    "dynasty": "清",
    "content": [
      "湖光如镜山如黛，雪簇花团照眼秾。",
      "辟作美人汤沐邑，春风十里画图中。"
    ]
  },
  {
    "id": "adcfe4db81413632c57999d3effb1de7",
    "title": "邓尉探梅十首",
    "authorName": "吕碧城",
    "authorId": "adcfe4db81413632d1457b72d1457b72",
    "dynasty": "清",
    "content": [
      "山河无恙销兵气，霖雨同功泽九垓。",
      "不是和羹劳素手，哪知香国有奇才。"
    ]
  },
  {
    "id": "adcfe4db81413632c57999d326977f0c",
    "title": "邓尉探梅十首",
    "authorName": "吕碧城",
    "authorId": "adcfe4db81413632d1457b72d1457b72",
    "dynasty": "清",
    "content": [
      "晓风残雪斗娉婷，萼绿仙姬竟体馨。",
      "底事灵均浑不省，只将兰芷入骚经。"
    ]
  },
  {
    "id": "adcfe4db81413632c57999d3b035d9cc",
    "title": "邓尉探梅十首",
    "authorName": "吕碧城",
    "authorId": "adcfe4db81413632d1457b72d1457b72",
    "dynasty": "清",
    "content": [
      "冷眼人间万艳空，前生明月可怜侬。",
      "人天小劫同沦落，群玉山头又一逢。"
    ]
  },
  {
    "id": "adcfe4db81413632c57999d3743f0d51",
    "title": "邓尉探梅十首",
    "authorName": "吕碧城",
    "authorId": "adcfe4db81413632d1457b72d1457b72",
    "dynasty": "清",
    "content": [
      "十年清梦绕罗浮，物外因缘此胜游。",
      "欲折琼枝上清去，可堪无女怨高邱。"
    ]
  },
  {
    "id": "adcfe4db81413632c57999d3c9b7e13b",
    "title": "邓尉探梅十首",
    "authorName": "吕碧城",
    "authorId": "adcfe4db81413632d1457b72d1457b72",
    "dynasty": "清",
    "content": [
      "清标冰雪比聪明，呼鹤青城证旧盟。",
      "为感芬芳本吾道，山阿含睇不胜情。"
    ]
  },
  {
    "id": "adcfe4db81413632c57999d3ba1cf562",
    "title": "邓尉探梅十首",
    "authorName": "吕碧城",
    "authorId": "adcfe4db81413632d1457b72d1457b72",
    "dynasty": "清",
    "content": [
      "仙源不让武陵多，疏雪才抽十万柯。",
      "色相窥来销未得，心头常贮玉嵯峨。"
    ]
  },
  {
    "id": "adcfe4db81413632c57999d319fe71ec",
    "title": "邓尉探梅十首",
    "authorName": "吕碧城",
    "authorId": "adcfe4db81413632d1457b72d1457b72",
    "dynasty": "清",
    "content": [
      "笔底春风走百灵，安排祷颂作花铭。",
      "青山埋骨他年愿，好共梅花万祀馨。"
    ]
  },
  {
    "id": "adcfe4db81413632c57999d3b76f5748",
    "title": "邓尉探梅十首",
    "authorName": "吕碧城",
    "authorId": "adcfe4db81413632d1457b72d1457b72",
    "dynasty": "清",
    "content": [
      "征衫单薄冷于秋，徙倚疏芳且暂留。",
      "后夜相思应更远，一襟烟雨梦苏州。"
    ]
  },
  {
    "id": "adcfe4db814136320f80043024b0eee6",
    "title": "小犬杏儿，燕产也，金发被体，状颇可爱，余去沪时赠诸尺五楼主，昨得来书，谓因病物化，已瘗之荒郊，为怅惘累日，赋此答之",
    "authorName": "吕碧城",
    "authorId": "adcfe4db81413632d1457b72d1457b72",
    "dynasty": "清",
    "content": [
      "依依常傍画群旁，灯影衣香忆小窗。",
      "愁绝江南旧词客，一犁花雨葬仙庬。"
    ]
  },
  {
    "id": "adcfe4db8141363215145fda89e3f920",
    "title": "杂感十首",
    "authorName": "吕碧城",
    "authorId": "adcfe4db81413632d1457b72d1457b72",
    "dynasty": "清",
    "content": [
      "雪霁红楼媚晚情，蜃窗历历夕阳明。",
      "隔窗谁弄悲婀娜，也作西来铁骑声。"
    ]
  },
  {
    "id": "adcfe4db8141363215145fdaa0681d04",
    "title": "杂感十首",
    "authorName": "吕碧城",
    "authorId": "adcfe4db81413632d1457b72d1457b72",
    "dynasty": "清",
    "content": [
      "华严界界现魑魅，城社处处跳狌狸。",
      "劝君可怒君莫怒，慧眼观来只大悲。"
    ]
  },
  {
    "id": "adcfe4db8141363215145fda2c707348",
    "title": "杂感十首",
    "authorName": "吕碧城",
    "authorId": "adcfe4db81413632d1457b72d1457b72",
    "dynasty": "清",
    "content": [
      "已无春梦萦罗绮，何必秋怀寄茝兰。",
      "灰尽灵犀真解脱，不成哀怨不成欢。"
    ]
  },
  {
    "id": "adcfe4db8141363215145fda7a1c0658",
    "title": "杂感十首",
    "authorName": "吕碧城",
    "authorId": "adcfe4db81413632d1457b72d1457b72",
    "dynasty": "清",
    "content": [
      "几辈清芬掩墓门，年时弦诵忆同群。",
      "也知帝意怜娇弱，多遣巫阳引倩魂。"
    ]
  },
  {
    "id": "adcfe4db8141363215145fda3d9ab2a5",
    "title": "杂感十首",
    "authorName": "吕碧城",
    "authorId": "adcfe4db81413632d1457b72d1457b72",
    "dynasty": "清",
    "content": [
      "未到斜阳已断魂，重来愁绝旧朱门。",
      "杜鹃啼尽斑斑血，洒入桃花不见痕。"
    ]
  },
  {
    "id": "adcfe4db8141363215145fda9d50a5b0",
    "title": "杂感十首",
    "authorName": "吕碧城",
    "authorId": "adcfe4db81413632d1457b72d1457b72",
    "dynasty": "清",
    "content": [
      "小楼如故绿窗残，寻遍芳踪无迹看。",
      "回首纤腰人不见，春风愁煞画阑干。"
    ]
  },
  {
    "id": "adcfe4db8141363215145fda2f1eb2ce",
    "title": "杂感十首",
    "authorName": "吕碧城",
    "authorId": "adcfe4db81413632d1457b72d1457b72",
    "dynasty": "清",
    "content": [
      "八月初三可怜夜，花犹无影只闻香。",
      "一弯眉月幽光寂，照见侬家山字墙。"
    ]
  },
  {
    "id": "adcfe4db8141363215145fda2d49b134",
    "title": "杂感十首",
    "authorName": "吕碧城",
    "authorId": "adcfe4db81413632d1457b72d1457b72",
    "dynasty": "清",
    "content": [
      "驿舍初惊景色新，沿途插柳衬芳春。",
      "他时再过应相识，也算天涯有故人。"
    ]
  },
  {
    "id": "adcfe4db8141363215145fda07f56863",
    "title": "杂感十首",
    "authorName": "吕碧城",
    "authorId": "adcfe4db81413632d1457b72d1457b72",
    "dynasty": "清",
    "content": [
      "春烟寒翠碧迢迢，行尽疏林见小桥。",
      "啼鸟一声山寺悄，满崖花语下如潮。"
    ]
  },
  {
    "id": "adcfe4db8141363215145fda5bf0e6b8",
    "title": "杂感十首",
    "authorName": "吕碧城",
    "authorId": "adcfe4db81413632d1457b72d1457b72",
    "dynasty": "清",
    "content": [
      "荒原重到几经春，烟柳斜陌百感频。",
      "壁上旧诗痕已落，那堪重忆写诗人。"
    ]
  },
  {
    "id": "adcfe4db814136324920c66d2fd75098",
    "title": "苏宁旅行诗答韦斋再叠前韵",
    "authorName": "吕碧城",
    "authorId": "adcfe4db81413632d1457b72d1457b72",
    "dynasty": "清",
    "content": [
      "夷齐甘作采薇仙，故国仇雠不共天。",
      "岂比村姑矜小节，露筋祠树渺秋烟。"
    ]
  },
  {
    "id": "adcfe4db81413632b7d10ad0cf8c1e74",
    "title": "无题三首",
    "authorName": "吕碧城",
    "authorId": "adcfe4db81413632d1457b72d1457b72",
    "dynasty": "清",
    "content": [
      "又见春城散柳棉，无聊人住奈何天。",
      "琼台高处愁如海，未必楼居便是仙。"
    ]
  },
  {
    "id": "adcfe4db81413632b7d10ad0b19e2518",
    "title": "无题三首",
    "authorName": "吕碧城",
    "authorId": "adcfe4db81413632d1457b72d1457b72",
    "dynasty": "清",
    "content": [
      "回文织锦苦萦思，想见修书下笔迟。",
      "累幅何曾畅衷曲，从来宋玉只微词。"
    ]
  },
  {
    "id": "adcfe4db81413632b7d10ad0d5c3e519",
    "title": "无题三首",
    "authorName": "吕碧城",
    "authorId": "adcfe4db81413632d1457b72d1457b72",
    "dynasty": "清",
    "content": [
      "宛转愁牵亿万丝，春来惊减旧腰支。",
      "枉求玉体长生诀，自效红蚕近死时。"
    ]
  },
  {
    "id": "adcfe4db81413632a9805e940e4634ba",
    "title": "两渡太平洋皆逢中秋",
    "authorName": "吕碧城",
    "authorId": "adcfe4db81413632d1457b72d1457b72",
    "dynasty": "清",
    "content": [
      "不许微云滓太空，万流澎湃拥蟾宫。",
      "人天精契分明证，碧海青天又一逢。"
    ]
  },
  {
    "id": "adcfe4db814136324b40cb3a8d8642f2",
    "title": "精忠柏断片图为白葭居士题",
    "authorName": "吕碧城",
    "authorId": "adcfe4db81413632d1457b72d1457b72",
    "dynasty": "清",
    "content": [
      "两间有正气，常与木石缘。",
      "庸流悲物化，哲士悟薪传。",
      "干莫冶神剑，跃身炉火间。",
      "巴蜀有贞妇，化石山之巅。",
      "鄂国精忠柏，遗留讵偶然。",
      "当时誓报国，袒背忍镂镌。",
      "今日馀此木，裂迹同斑阑。",
      "赵祚三百载，驹逝如云烟。",
      "不见天水碧，犹见苌血殷。",
      "是知万乘重，不及一木坚。",
      "近世道义丧，程子悲悁悁。",
      "拾取且珍袭，咏叹追前贤。",
      "传诵风国俗，懦立贪夫廉。",
      "断片不盈尺，用以撑中原。"
    ]
  },
  {
    "id": "adcfe4db8141363272e138d719bd40cf",
    "title": "偶成",
    "authorName": "吕碧城",
    "authorId": "adcfe4db81413632d1457b72d1457b72",
    "dynasty": "清",
    "content": [
      "寒夜悄无声，虚廊走风叶。",
      "忽忽疑有人，欲窥心转怯。"
    ]
  },
  {
    "id": "adcfe4db81413632674e5de88ec4ff04",
    "title": "出居庸关登万里长城二首",
    "authorName": "吕碧城",
    "authorId": "adcfe4db81413632d1457b72d1457b72",
    "dynasty": "清",
    "content": [
      "摩天拔地青巉巉，是何年月来人间。",
      "浑疑娲后双蛾黛，染作长空两壁山。",
      "飙车一箭穿岩腹，四大皆黝幽难烛。",
      "石破天惊信有之，惟凭爆弹迁陵谷。",
      "万翠朝宗拱一关，山巅雉堞长蜿蜒。"
    ]
  },
  {
    "id": "adcfe4db81413632674e5de8a4cd5eaf",
    "title": "出居庸关登万里长城二首",
    "authorName": "吕碧城",
    "authorId": "adcfe4db81413632d1457b72d1457b72",
    "dynasty": "清",
    "content": [
      "岧峣岂仅人踪绝，猿鸟欲度仍相遝。",
      "当时艰苦劳民力，荒陬亘古冤魂集。",
      "得失全凭筹措间，有关不守嗟何益。",
      "至今重译尽交通，抉尽藩篱一纸中。",
      "金汤枉说天然险，地下千年哭祖龙。"
    ]
  },
  {
    "id": "adcfe4db814136320afe5c5a634513a6",
    "title": "蔻山Caux赏雪歌",
    "authorName": "吕碧城",
    "authorId": "adcfe4db81413632d1457b72d1457b72",
    "dynasty": "清",
    "content": [
      "豆蔻山，在何处。阿尔伯脉云中路。阴霾寒锁春未来，忽放琪花千万树。",
      "不辨南枝与北枝，乱射珠光颇银雾。有客浑如鹤，无春亦见梅。",
      "天机寸织悉缟素，仙山片砾皆琼瑰。我御飞车印鸿雪，搴裳欲行雪没膝。",
      "且作炉边煨芋谈，同怜海上飘萍迹。清游似此能有几，玄都重到亦可喜。",
      "知在华严第几天，侧身四顾心茫然。光迷银海通三界，须弥浩渺吾微芥。",
      "散乱天花著我身，霏琼滴粉将同化。愿化姑射仙姿莹，遗世辟谷圣之清。",
      "或化玉井之莲开太华，众芳俱属郐以下。或化龙女入道坐跏趺，缟衣素帔庄而姝。",
      "嗟我凡骨那能修到此，但作冰砂玉屑培护琪花此山里。",
      "更祝乾坤长此存虚白，倘教染色莫染赤。在天只许见珠霞，在地惟应见红萼。",
      "如为春色到人间，莫教染作苌弘血。五千盛会毗耶城，尽咳飞霙落瑶席。",
      "吁嗟乎！东瞻华夏西欧美，劫馀未见天心悔。龙蛇起陆遍中原，舻轴横空穷四海。",
      "瑞雪由来祓不祥，排云我欲呼真宰。"
    ]
  },
  {
    "id": "adcfe4db8141363203b9a39b2cfceed2",
    "title": "梦云中一丹凤渐敛羽翮，经行而逝，惟见天际一飞艇，又忽坠落于邻宅，惊醒，诗以记之戊辰九月三十日志于日内瓦",
    "authorName": "吕碧城",
    "authorId": "adcfe4db81413632d1457b72d1457b72",
    "dynasty": "清",
    "content": [
      "凤兮凤兮德未衰，九苞耀采垂天来。倏然鹏程翔九万，不比孔雀五里一徘徊。",
      "又如行空腾骥足，无劳风人我马歌虺隤。是凤是仙是梦影，但觉云光叆叇青旻开。",
      "我方神游兼目送，鹢退豹隐胡为哉。生当丧乱今何世，丹崦日暮红桐死。",
      "鹤鹳犹羞鸡鹜争，凤麟岂兆河图瑞。文翥和锵一笑逢，付与华胥为游戏。",
      "色相匆匆转瞬消，飞艎天末遥相继。我犹列子曾御风，前尘入梦原非异。",
      "忆昔扬舲驶太空，朝发罗马夕奥匈。俯瞰邦国如结衲，横掠山岳如转蓬。",
      "上界下界白云海，千朵万朵碧芙蓉。丰隆肆威曜灵灼，光使目眯声耳聋。",
      "机声一叶能遒劲，捭阖浩荡穿鸿蒙。当时疏懒无诗纪，今摭残梦为补未竟工。",
      "或云敛翮堕艇非佳谶，我闻斯语瓠犀粲。前贤籀理齐彭殇，况属幻梦难凭验。",
      "纵教铩羽甘为凤，便使摧机甘为舰。但期天上驻精魂，岂向人间论修短。"
    ]
  },
  {
    "id": "adcfe4db8152cc6000d8dda81a896cc8",
    "title": "公安县",
    "authorName": "莫友芝",
    "authorId": "adcfe4db8152cc6009b15d48fb8feff2",
    "dynasty": "清",
    "content": [
      "频年虚井税，结网当春耕。",
      "天地此洼县，江湖非吕营。",
      "北风吹野水，寒日下孤城。",
      "莽莽无人径，萧萧芦荻声。"
    ]
  },
  {
    "id": "adcfe4db8152cc60c6c094d2fb9b1665",
    "title": "饮谪仙楼有怀昔游",
    "authorName": "莫友芝",
    "authorId": "adcfe4db8152cc6009b15d48fb8feff2",
    "dynasty": "清",
    "content": [
      "相看近郭二里许，不上高楼三岁来。",
      "剔碣记曾当砌读，款门惊换对江开。",
      "蒲关荡荡空云影，温水迢迢送酒杯。",
      "饱罢不堪仍极目，支离飘泊古今哀。"
    ]
  },
  {
    "id": "adcfe4db8152cc60dcb57835accc289a",
    "title": "简赵晓峰",
    "authorName": "莫友芝",
    "authorId": "adcfe4db8152cc6009b15d48fb8feff2",
    "dynasty": "清",
    "content": [
      "郘亭隔岁一杯酒，风雨狼山北望昏。",
      "憎命文章随手是，破荒耆旧几人存。",
      "青精可服难真诀，黄独无情只闭门。",
      "何事向人将岁晚，不来重醉老枫根。"
    ]
  },
  {
    "id": "adcfe4db8152cc607255d15f85ce4fac",
    "title": "送子尹权古州厅训导",
    "authorName": "莫友芝",
    "authorId": "adcfe4db8152cc6009b15d48fb8feff2",
    "dynasty": "清",
    "content": [
      "早算开镫虚旧约，逢春送客果愁颜。",
      "老虔才誉应初馆，小尹师承得好还。",
      "毋敛莺花下刚水，镡成烟月待王山。",
      "瓜期盼汝青田舍，郦注《桑经》细检删。"
    ]
  },
  {
    "id": "adcfe4db8152cc60b696ed062e46057b",
    "title": "葛镜桥",
    "authorName": "莫友芝",
    "authorId": "adcfe4db8152cc6009b15d48fb8feff2",
    "dynasty": "清",
    "content": [
      "夹立两崖如削成，俯窥江水黯无情。",
      "浮梁喜踏鼋鼍出，绝岸仍穿虎豹行。",
      "云贵即今添小驿，偏沅自昔苦南征。",
      "独怜仗节题桥客，翻让区区葛镜名。"
    ]
  },
  {
    "id": "adcfe4db8152cc60b8735beecd26b8d9",
    "title": "辰州立春",
    "authorName": "莫友芝",
    "authorId": "adcfe4db8152cc6009b15d48fb8feff2",
    "dynasty": "清",
    "content": [
      "彩胜云翘映碧汀，春声残岁讶先听。",
      "风萦腊雪披仍怯，山抹晴霞睡渐醒。",
      "独老客颜浑自厌，前途化鸟基相形。",
      "伏波营畔扬舲晚，愁对生盘细菜青。"
    ]
  },
  {
    "id": "adcfe4db8152cc604aa276e2ff910296",
    "title": "人日夜抵樊城",
    "authorName": "莫友芝",
    "authorId": "adcfe4db8152cc6009b15d48fb8feff2",
    "dynasty": "清",
    "content": [
      "羊叔祠前见月升，樊侯城里乱春镫。",
      "隔江箫鼓鸣相属，来水鱼龙变几层。",
      "长驿两头侵夜分，疲舆一觉下山棱。",
      "那知今日为人日，官渡昏昏唤不应。"
    ]
  },
  {
    "id": "adcfe4db8152cc603ba12c95dbd91554",
    "title": "南阳道中",
    "authorName": "莫友芝",
    "authorId": "adcfe4db8152cc6009b15d48fb8feff2",
    "dynasty": "清",
    "content": [
      "白水南流送客行，西移沙岸复东倾。",
      "十年村落生兴废，百里蒹葭管送迎。",
      "疆里久荒申伯国，夕阳谁问汉家营。",
      "草庐一片躬耕地，尽与途人说大名。"
    ]
  },
  {
    "id": "adcfe4db8152cc60b4ebda4bdddf1f4d",
    "title": "吴淞江舟行其二",
    "authorName": "莫友芝",
    "authorId": "adcfe4db8152cc6009b15d48fb8feff2",
    "dynasty": "清",
    "content": [
      "江流曲曲深村深，狎沤丈人无世心。",
      "东去归来傥逃暑，借尔疏疏斑竹林。"
    ]
  },
  {
    "id": "adcfe4db8152cc60b43ff0e33ecb615b",
    "title": "天池留似尹云帆兄弟",
    "authorName": "莫友芝",
    "authorId": "adcfe4db8152cc6009b15d48fb8feff2",
    "dynasty": "清",
    "content": [
      "众山环苍池，九里蓄清境。",
      "呀然峥嵘间，趣与江湖永。",
      "分源道双壑，积气孕九井。",
      "汪茫浸空翠，袅窕陷云影。",
      "来游例经宿，随候有佳骋。",
      "残炎东洞豁，澄虑西龛静。",
      "揽要失新疲，钩遗补前领。",
      "斜风浅深皱，落月参差商。",
      "过雨续圆纹，浮烟冒长璟。",
      "山人足虾蚬，盘饤错菱荇。",
      "早稻扑初香，迟荷驻余靓。",
      "灌输启骈门，唐宋此封埂。",
      "盗田惜旧葑，坏磡冀新整。",
      "来情约群鸥，别绪绾诸岭。",
      "回首谢主人，乘间复来省。"
    ]
  },
  {
    "id": "adcfe4db8152cc601929abc3e6fee845",
    "title": "桃溪石壁",
    "authorName": "莫友芝",
    "authorId": "adcfe4db8152cc6009b15d48fb8feff2",
    "dynasty": "清",
    "content": [
      "飕飕林风换，竦竦石气鲜。",
      "绝壁界白日，修萝缠青天。",
      "溪随松根断，径与石角旋。",
      "柔芳集低秀，软翠摇高妍。",
      "引新神逾奋，惜胜颈屡延。",
      "薄游笑曩昔，于道尚茫然。",
      "幽庭失咫尺，浅涉漫洄沿。",
      "此来喜彊侣，极境争所宣。",
      "凭虚鸟共集，度险猿相连。",
      "抱履花漠漠，拂袂云娟娟。",
      "微看隔溪路，横绝西崖巅。",
      "隐见递茅屋，迤逦开上田。",
      "机轮转洑港，云碓翻余涓。",
      "杂树春易永，高踪俗难缘。",
      "安得避世士，与之巢飞烟。"
    ]
  },
  {
    "id": "adcfe4db8152cc60c5df909d31149e56",
    "title": "羊崖关",
    "authorName": "莫友芝",
    "authorId": "adcfe4db8152cc6009b15d48fb8feff2",
    "dynasty": "清",
    "content": [
      "温酣逐延东，忽作西南枉。",
      "回崖逼之会，削立插深泱。",
      "太古无寸土，万仞矗银榜。",
      "但容风云度，未许草木长。",
      "通道者谁子，初意亦卤莽。",
      "降传踵压肩，登说磴拄颡。",
      "夙闻兹斗绝，未至积惝恍。",
      "俯关难自由，放胆拌一往。",
      "渡江茫何来，共指白璧朗。",
      "暮投北关宿，陟岭稍平敞。",
      "夜潮舂客魂，梦醒犹惘惘。"
    ]
  },
  {
    "id": "adcfe4db8152cc604ec9cd1905231dc0",
    "title": "自施秉放舟至镇远",
    "authorName": "莫友芝",
    "authorId": "adcfe4db8152cc6009b15d48fb8feff2",
    "dynasty": "清",
    "content": [
      "眼谢飞电激，耳续怒雷哄。",
      "前山戢首揖，后岭折腰送。",
      "隆冬江益清，妙转势逾纵。",
      "石门重百关，天影割一缝。",
      "去来讶无路，大笑落深瓮。",
      "幽奇幻神怪，鞭棰杂麟凤。",
      "高岩削仍皴，清籁断还弄。",
      "经雪万松花，悬泉一川雺。",
      "昨来困泥淖，竟日积愁恐。",
      "舟行如释负，快意诧难共。",
      "同侪竞歌赏，登岸惜倥偬。",
      "追逋失已多，回首如一梦。"
    ]
  },
  {
    "id": "adcfe4db8152cc60d44445924183d020",
    "title": "荆门雨后谒陆子静祠观蒙泉",
    "authorName": "莫友芝",
    "authorId": "adcfe4db8152cc6009b15d48fb8feff2",
    "dynasty": "清",
    "content": [
      "剧暑暂以收，晴鸠唤犹涩。",
      "人侵野潦去，树抱残云湿。",
      "幽幽叩藤萝，踽踽惬间寂。",
      "山光落户牖，空翠若可摘。",
      "我行发隆冬，徂夏不遑息。",
      "宁知静翁静，适与劳者适。",
      "溪流何浑浑，山泉自清激。",
      "遥遥宇宙内，心理俨可识。",
      "当时牛刀手，游仞乃余力。",
      "物情各怀新，犹疑奉颜色。"
    ]
  },
  {
    "id": "adcfe4db8152cc60fe7054e7fd33825a",
    "title": "巢经巢观李少温篆书元次山浯溪铭拓本用皇甫持正题浯溪石韵",
    "authorName": "莫友芝",
    "authorId": "adcfe4db8152cc6009b15d48fb8feff2",
    "dynasty": "清",
    "content": [
      "道州山水篇，刻划固琐碎。",
      "疏花透凝寒，落落自真熊。",
      "名流必好事，矧以生聚外。",
      "隐于柳诸记，举帜作先队。",
      "少温六书学，醇驳难互盖。",
      "平生斯翁后，笔迹负精裁。",
      "居然参中兴，千载两无对。",
      "斯铭在乾嘉，谭者莫能概。",
      "眼明经巢生，剜剔功实大。",
      "双胼饱群蜭，万本匈流辈。",
      "晴窗检奇踪，幽梦入秋濑。",
      "巉巉双石门，向我宁有待。"
    ]
  },
  {
    "id": "adcfe4db8152cc60229492b4516b13f9",
    "title": "潜江阻风寄柏容",
    "authorName": "莫友芝",
    "authorId": "adcfe4db8152cc6009b15d48fb8feff2",
    "dynasty": "清",
    "content": [
      "风声断潜江，雨气暗云梦。",
      "千帆一时落，寸步不得送。",
      "椓柯摇自拔，束柁稳犹弄。",
      "摆簸彻深宵，伊鸦杂喧冻。",
      "我舟倚轻装，开头强违众。",
      "尺进退且寻，泊晨晚仍共。",
      "此行已淹滞，及舟意舒纵。",
      "宁争百里速，惜此一程空。",
      "故人劳久迟，愿嚏触仓偬。",
      "明约武昌楼，晴川看飞蛡。"
    ]
  },
  {
    "id": "adcfe4db8152cc6070a59e2372e6ecff",
    "title": "寄子尹镇远",
    "authorName": "莫友芝",
    "authorId": "adcfe4db8152cc6009b15d48fb8feff2",
    "dynasty": "清",
    "content": [
      "贵西远卸三日宫，奚囊剩贮朱提山。",
      "归鞍未解檄东去，去傍潕溪溪上路。",
      "校官如此那可说，笑尔此时真木舌。",
      "代耕得似上农无，残秋定补春镫缺。",
      "岁暮风光不可亲，还愁白发对春春。",
      "遥知一老荒江上，满目寒云忆故人。"
    ]
  },
  {
    "id": "adcfe4db8152cc60a73ab497b9426b98",
    "title": "访溪上故人已出遂过禹门山",
    "authorName": "莫友芝",
    "authorId": "adcfe4db8152cc6009b15d48fb8feff2",
    "dynasty": "清",
    "content": [
      "落花村已归，密筱溪自媚。",
      "水禽藉柔芳，宛转鸣得意。",
      "所思在何许，惜此时节异。",
      "侧侧木兰舟，洄沿一愁思。"
    ]
  },
  {
    "id": "adcfe4db8152cc60a73ab497a823e175",
    "title": "访溪上故人已出遂过禹门山",
    "authorName": "莫友芝",
    "authorId": "adcfe4db8152cc6009b15d48fb8feff2",
    "dynasty": "清",
    "content": [
      "重门启交树，初地入幽夐。",
      "疏光延青崖，散落巾袂莹。",
      "萝风吹不已，沙霭低将暝。",
      "来往寂无人，遥遥堕疏磬。"
    ]
  },
  {
    "id": "adcfe4db8152cc6019ca5aa553e10885",
    "title": "草堂",
    "authorName": "莫友芝",
    "authorId": "adcfe4db8152cc6009b15d48fb8feff2",
    "dynasty": "清",
    "content": [
      "僦得城隅半亩园，茅檐小巷似深村。",
      "间云带鸟常依树，清风随风直到门。",
      "便买溪山终作寄，得将妻子已称尊。",
      "床头剩有重阳酒，判倒花前老瓦盆。"
    ]
  },
  {
    "id": "adcfe4db8152cc60e6c120b9609e763e",
    "title": "戏书眼中草木",
    "authorName": "莫友芝",
    "authorId": "adcfe4db8152cc6009b15d48fb8feff2",
    "dynasty": "清",
    "content": [
      "盈盈金钱花，帖地不可拾。",
      "婉婉燕支花，含香待秋入。"
    ]
  },
  {
    "id": "adcfe4db8152cc60e6c120b98faa1ed9",
    "title": "戏书眼中草木",
    "authorName": "莫友芝",
    "authorId": "adcfe4db8152cc6009b15d48fb8feff2",
    "dynasty": "清",
    "content": [
      "若榴叶披蕤，商陆花懒散。",
      "荣落无人怜，伴我萧斋晚。"
    ]
  },
  {
    "id": "adcfe4db8152cc605a30873a7f860dbb",
    "title": "吴淞江舟行其一",
    "authorName": "莫友芝",
    "authorId": "adcfe4db8152cc6009b15d48fb8feff2",
    "dynasty": "清",
    "content": [
      "茅葴穟穟覆横洲，筱簖层层不碍舟。",
      "随例莼鲈浑忘却，黄花鱼上早菰秋。"
    ]
  },
  {
    "id": "adcfe4db8152cc6007300fe5cb45c91b",
    "title": "怡轩歌",
    "authorName": "莫友芝",
    "authorId": "adcfe4db8152cc6009b15d48fb8feff2",
    "dynasty": "清",
    "content": [
      "湛湛良秋，煜煜佳树。",
      "开我怡轩，兄弟既具。",
      "千里同心，吹兰断金。",
      "矧我连气，后裾前襟。",
      "鸿飞自南，有肃其行。",
      "顾念徒侣，悲鸣彷徨。",
      "浮云东西，顷刻万熊。",
      "脂车在门，莫知所届。",
      "图书四陈，短檠二尺。",
      "秋风相提，夜以继日。",
      "雀鼠营营，风雨凄其。",
      "一隙不涂，摧倾继之。",
      "虎豹堕地，气能食牛。",
      "松柏盈尺，岁寒不忧。",
      "来日大难，去日苦多。",
      "今日何日，勖哉短歌。"
    ]
  },
  {
    "id": "adcfe4db8154dc1c48926ff23d025ba6",
    "title": "过逸龙庵采椿叶",
    "authorName": "罗从绳",
    "authorId": "adcfe4db8154dc1cd1457b72d1457b72",
    "dynasty": "清",
    "content": [
      "夕照敛春山，众鸟啼春暮。",
      "散襟步清溪，幽思将谁诉。",
      "溪曲出钟声，行到鸣钟处。",
      "钟静佛无言，清香在高树。",
      "攀条采其荣，氤氲满归路。",
      "此日良已足，春风任来去。"
    ]
  },
  {
    "id": "adcfe4db8154dc1c7640288ec889c131",
    "title": "溪游",
    "authorName": "罗从绳",
    "authorId": "adcfe4db8154dc1cd1457b72d1457b72",
    "dynasty": "清",
    "content": [
      "孟冬刈稻了，原野尚幽清。",
      "偶然成独往，遂惬山水情。",
      "行行不觉远，隐隐闻溪声。",
      "石发拖秀茜，潭影涵空明。",
      "爰憩石磴上，于以濯尘缨。",
      "逝水去不返，岁暮将何成。"
    ]
  },
  {
    "id": "adcfe4db8163a91137764d4a21ed6f1c",
    "title": "癸亥仲秋游狼山饭于白衣庵",
    "authorName": "耿苍龄",
    "authorId": "adcfe4db8163a911d1457b72d1457b72",
    "dynasty": "清",
    "content": [
      "观海难为水，登山半是仙。",
      "未从赤松隐，来证白衣禅。",
      "净土疑无地，层楼别有天。",
      "消愁一杯酒，归路夕阳边。"
    ]
  },
  {
    "id": "adcfe4db8163a91104a3600f93a3acb2",
    "title": "和白香亭留别原韵",
    "authorName": "耿苍龄",
    "authorId": "adcfe4db8163a911d1457b72d1457b72",
    "dynasty": "清",
    "content": [
      "春水绿波春日迟，频年相隔更相思。",
      "清泉明月王维画，渭树江云杜甫诗。",
      "父老犹传悬晓镜，故人空说涤吟卮。",
      "迁乔此去长如愿，惭愧吴侬两鬓丝。"
    ]
  },
  {
    "id": "adcfe4db8167ab7efcdfa59c5856c830",
    "title": "出塞",
    "authorName": "徐锡麟",
    "authorId": "adcfe4db8167ab7ee4fcaa898c0b8fff",
    "dynasty": "清",
    "appreciation": "这是一首边塞诗，写于光绪三十三年（公元1906年）。当时作者从日本回国，曾北上游历，在吉林、辽宁一带察看形势，一路走来，有许多感想，于是就留下了这首七言诗。\n起首两句就写得颇具气势，“军歌应唱大刀环，誓灭胡奴出玉关。”出征的战士应高唱着战歌，挥举大刀，要一直把清朝统治者杀到关外。玉关，本指玉门关，这里代指山海关。清政府是在关外发迹的，因此要杀到关外，把他们彻底消灭。这里用一个“环”字，预示着反清斗争一定会取得胜利，战士们会踏着歌声，凯旋而回。后两句写得极其悲壮，抒发了作者的情感，“只解沙场为国死，何须马革裹尸还。”作为一名战士，想到的只是为国捐躯，根本不去考虑身后事，为国捐躯，死得其所，又何必用“马革裹尸还”呢？\n这首诗抒发了作者义无反顾的革命激情和牺牲精神，充满了英雄主义气概，把一腔报效祖国、战死疆场的热忱发挥得淋漓尽致。在写下了这首诗的一年以后，作者在安庆起义，失败被捕，清政府要他写口供，他挥笔直书：“尔等杀我好了，将我心剖了，两手两足断了，全身碎了，均可，不可冤杀学生。”尔后，慷慨就义，他用生命实现了自己的理想。这首诗感情豪放激扬，语气慷慨悲壮，英气逼人，最后一句“何须马革裹尸还”，写出了他壮怀激烈、视死如归的英雄气概。总之，这是近代边塞诗中难得的一首好诗。",
    "content": [
      "军歌应唱大刀环，誓灭胡奴出玉关。",
      "只解沙场为国死，何须马革裹尸还。"
    ],
    "translation": "出征的战士应当高唱军歌胜利归来，决心把满族统治者赶出山海关。\n战士只知道在战场上，要为国捐躯，何必考虑把尸体运回家乡。",
    "intro": "《出塞》是近代资产阶级革命家、诗人徐锡麟创作的一首七言绝句。这首诗作于光绪三十三年（公元1906年）春。作品在艺术上继承了唐代边塞诗的风格，具有豪迈雄浑的特色。描写将士的边塞生活。这首诗通过拟写出征者的豪壮心情，表达了作者坚强的战斗决心和为国捐躯、视死如归的革命精神。",
    "annotation": [
      "环：与“还”同音，古人常用作还乡的隐语。",
      "胡奴：指清王朝封建统治者。",
      "玉关：即甘肃玉门关，汉时为出塞要道。",
      "沙场：本指平沙旷野，后多指战场。古人有诗云：“沙场烽火连胡月。”",
      "马革裹尸：英勇作战，战死战场后，用马皮裹卷尸体。《后汉书·卷二十四·马援传》：“方今匈奴、乌桓，尚在北边，欲自请击之。男儿要当死边野，以马革裹尸还葬耳，何能卧床上在儿女子手中邪？”"
    ]
  },
  {
    "id": "adcfe4db817266ae6db63d1b027e222a",
    "title": "曹仁宪谨荣寿",
    "authorName": "游观澜",
    "authorId": "adcfe4db817266aed1457b72d1457b72",
    "dynasty": "清",
    "content": [
      "寿星高映五云端，梁孟眉齐岁月宽。",
      "四皓商山芝待采，九秋郦县菊频餐。",
      "廉能佐国成三异，诗礼趋庭见二难。",
      "淡水人家多种竹，为公日日报平安。"
    ]
  },
  {
    "id": "adcfe4db81785dcf71b462e8eade3dad",
    "title": "新秋水芝池上",
    "authorName": "潘诚贵",
    "authorId": "adcfe4db81785dcfd1457b72d1457b72",
    "dynasty": "清",
    "content": [
      "池馆清秋里，房栊尽日阴。",
      "露香寒瀹茗，雨气润支琴。",
      "久病添诗债，澄观养道心。",
      "晚凉眠易熟，过客莫来寻。"
    ]
  },
  {
    "id": "adcfe4db81785dcf71b462e8230b1e3f",
    "title": "新秋水芝池上",
    "authorName": "潘诚贵",
    "authorId": "adcfe4db81785dcfd1457b72d1457b72",
    "dynasty": "清",
    "content": [
      "霜叶纷红锦，秋花媚绿萝。",
      "石坳穿稚竹，水槛卧残荷。",
      "笛引邻家近，香留隔宿多。",
      "新寒上屏背，雁已渡银河。"
    ]
  },
  {
    "id": "adcfe4db81785dcf8b5c46e6c72ba22a",
    "title": "晚泊京口",
    "authorName": "潘诚贵",
    "authorId": "adcfe4db81785dcfd1457b72d1457b72",
    "dynasty": "清",
    "content": [
      "流水寒烟送六朝，西津渡口一停桡。",
      "白鸥渚冷蘋花老，黄鹄山空槲叶雕。",
      "残笛秋生江馆月，落帆风急海门潮。",
      "今宵且醉兰陵酒，赖有明镫慰寂寥。"
    ]
  },
  {
    "id": "adcfe4db817debe7b9302d851e46fcd0",
    "title": "送牧堂上人游五台",
    "authorName": "孔尚任",
    "authorId": "adcfe4db817debe77437d136fc6709bf",
    "dynasty": "清",
    "content": [
      "层崖翠接尉蓝天，百太清风待皎然。",
      "古雪难消山北面，春莺懒到寺东边。",
      "经色渡水何妨湿，衲袖穿花更觉鲜。",
      "不比人间行路苦，离情也废一宵眠。"
    ]
  },
  {
    "id": "adcfe4db817debe7d1c75da5f46dbcec",
    "title": "送驾至淮上恭赋",
    "authorName": "孔尚任",
    "authorId": "adcfe4db817debe77437d136fc6709bf",
    "dynasty": "清",
    "content": [
      "淮烟淮水万民迎，飞放兰桡夜不惊。",
      "天马逍遥官路大，黄河恬静御桥平。",
      "公然衮冕看花立，竟许渔樵近仗行。",
      "最是光辉人坠里，龙颜喜顾唤臣名。"
    ]
  },
  {
    "id": "adcfe4db817debe756b43df3fcd57e84",
    "title": "拜明孝陵",
    "authorName": "孔尚任",
    "authorId": "adcfe4db817debe77437d136fc6709bf",
    "dynasty": "清",
    "content": [
      "宋寝齐陵尽野莎，英雄有恨欲如何。",
      "宝城石坏狐巢大，龙座金消蝠粪多。",
      "瞻像犹惊神猛气，禁樵浑仗帝恩波。",
      "萧条异代微臣泪，无故秋风洒玉河。"
    ]
  },
  {
    "id": "adcfe4db817debe7c63b5776a3308b2c",
    "title": "北固山看大江",
    "authorName": "孔尚任",
    "authorId": "adcfe4db817debe77437d136fc6709bf",
    "dynasty": "清",
    "appreciation": "这首诗首句起势看似平淡无奇，实则用笔非常精确老到。首先应该注意的是“孤城”与“四山”的对比映衬，惟其在四山怀抱之中，孤城之孤乃见出其气势不凡。“铁瓮”在诗中不是直接续以“城”字，而是放在“城”字后，这样，“铁瓮”就给人一种具体的形象感而不仅仅起点出地名的作用。另外，铁瓮城旧址即在北固山原前峰下，所以“铁瓮”在诗中并非一般的泛指。第二句写登高眺望。“绝项高秋”云云，令人想起同时代的诗人王士祺的《登金山寺》：“绝顶高秋盘鹳鹤，大江白日踏鼋鼍。”同是写登高所见，但一繁一简，一沉雄，一洒脱，可谓各擅胜场。正是因为“山登绝顶我为峰”，所以本是形容清秋气爽的“高”字似乎也有了着落，仿佛秋意只有在高峻处才显得那么汰寥。而一个“坐”字，复见出诗人倜傥从容的神情。不是伫立指点，慷慨激昂；也不是徙倚嗟叹，惆怅低回，闲坐山巅，悠然沐浴于“馀霞散成绮”（谢朓《晚登三山还望京邑》）的暮色之中，观赏着”澄江静如练”（谢朓《晚登三山还望京邑》）的粼粼波光，真有一种“不用登临恨落晖”（杜牧《九日齐山登高》）的旷放之致。前二句可以说铺垫已很出色。\n三、四两句，是诗中警策之处。不妨说：没有这两句，全诗不大会被称为佳作。诗人眼中，长江之水滚滚东泻，奔趋大海，而不知不觉地他又竟以为青天也在运动，向着西方飞掠。物理学讲运动，有相对运动之说，如以流动的长江为参照物，诗人头顶的一方蓝天自然是在运动，在“向西飞”。读到这两句，人们不仅会对孔尚任敏锐的感受力深表赞赏。自然，“青天却似向西飞”只是诗人脑海中的幻象，但幻中有实，青天向西飞掠，可以见出长江之水东泻的急疾。相对运动是互为参照，任何一方的运动速度都反映了另一方的运动速度。所以，以写天来写江，旁敲侧击，奇兵突出，弥见精彩，诗中江天寥阔，也正展现了诗人豁达开朗的胸襟。\n写北固山登眺之诗词非常多，这没什么不好，只是作品既多，情复相类，便易流于泛泛。孔尚任此诗避开这样的格局，在写登眺之景上用力，不失为一种明智而有效的选择。实际上，就在写江流天飞的虚实互见的景象时，诗人的情感也已注入了笔端。",
    "content": [
      "孤城铁瓮四山围，绝顶高秋坐落晖。",
      "眼见长江趋大海，青天却似向西飞。"
    ],
    "comment": [
      "苏州大学教授王英志《元明清诗词选》：尤妙在末句化静为动，赋“青天”以“西飞”的错觉，就更突出了大江东流的奔腾气魄。"
    ],
    "translation": "孤零零的镇江城被四围的青山环绕，站在北固山的山顶放眼眺望，大地沐浴在秋天夕阳的余晖中。\n滚滚长江向东奔流，一直流向大海，青天白云却似乎向西飞驰。",
    "intro": "《北固山看大江》是清代诗人孔尚任创作的一首七言绝句。这首诗前两句写“北固山”，有静穆之感，用笔非常精确老到；后两句写大江，呈飞动之势，是诗中警策之处。全诗动静结合，以静衬动；构思可谓别致，写出了心中所有而笔下所无之奇景壮观。",
    "annotation": [
      "北固山：在江苏镇江市北，北临长江。大江：即长江。",
      "孤城：孤立的城池。铁瓮（wèng）：镇江城的别名，指城内外用甓（pì）砌城墙。",
      "绝顶：峰顶。落晖：夕阳。",
      "趋：奔赴。",
      "“青天”句：江水东流，水面反映的天空好象向西飞去。此句写视觉的错觉。"
    ]
  },
  {
    "id": "adcfe4db817debe7b0bf13c084217b64",
    "title": "赠樊会公",
    "authorName": "孔尚任",
    "authorId": "adcfe4db817debe77437d136fc6709bf",
    "dynasty": "清",
    "content": [
      "叉头挑出古云烟，混入时流乞画钱。",
      "内府收藏君总在，标题半是启祯年。"
    ]
  },
  {
    "id": "adcfe4db817debe709d92eeb07fecd43",
    "title": "丁廉使名名炜",
    "authorName": "孔尚任",
    "authorId": "adcfe4db817debe77437d136fc6709bf",
    "dynasty": "清",
    "content": [
      "康熙二十七年夏，中外升平登禾稼。",
      "岂有失所一军民，楚中猝变真可讶。",
      "我巡海日烟雾深，纷纷耳传信不真。",
      "或言乱贼立首领，官兵气靡都降身。",
      "湖风湖水路渺茫，万姓夜走看北辰。",
      "或言三日把关隘，选将搜粮侵邻界。",
      "霍霍磨刀逼官降，忍辱齐向辕门拜。",
      "独有一官旧豸衣，强项能使渠魁怪。",
      "后来渔船稍稍说，芦中人声夜呜咽。",
      "点火照见好须眉，三日绝食唇焦裂。",
      "义不受官善哉逃，弃家无乃肠如铁。",
      "天兵忽下贼兵死，围城无恙旧妻子。",
      "假威骑马坐衙人，相逢羞见丁廉使。",
      "丁公丁公今日归，城郭人民无是非。",
      "天下诗格属公好，如此风节世又稀。",
      "天子召公公去急，丹枫白苇拂征衣。",
      "父老争看归来鹤，诗人面上有光辉。"
    ]
  },
  {
    "id": "adcfe4db817debe78ed2488fa6ea1f97",
    "title": "郑谷口隶书歌",
    "authorName": "孔尚任",
    "authorId": "adcfe4db817debe77437d136fc6709bf",
    "dynasty": "清",
    "content": [
      "鲁中汉碑存十一，任城有三阙里七。郑固墓铭峙东平，苔蚀榛荒亦未失。",
      "汉碑结癖谷口翁，渡江搜访辨真实。碑亭凉雨取枕眠，抉神剔髓叹唧唧。",
      "惝恍拱揖汉代贤，梦中传授点画毕。蝉翼响拓携满囊，晓风吹须策驴疾。",
      "归来检付高手工，蜜香侧理装成帙。碑额碑穿碑阴完，《集中录》中无缺逸。",
      "文檀为函玉为签，琳琅金薤照晴日。谷口危坐四壁观，何殊蠹简蝌蚪漆。",
      "以指画腹昼夜思，久久古人精神出。纵横能为径丈书，小者针虿皆绵密。",
      "横飞直牵力千钧，盛年已入中郎室。如今垂老不轻挥，瘦臂撑拄肩崒嵂。",
      "镫下为我摹数番，古劲如镵金石质。汉后隶书谁登峰，学问无如谷口笔。",
      "珍重藏之胜藏碑，赞服作歌美非溢。"
    ]
  },
  {
    "id": "adcfe4db817debe7e8c4e921133a8e8f",
    "title": "白云庵访张瑶星道士",
    "authorName": "孔尚任",
    "authorId": "adcfe4db817debe77437d136fc6709bf",
    "dynasty": "清",
    "content": [
      "淙淙历冷泉，乱石路频转。",
      "久之见白云，云中吠黄犬。",
      "篱门呼始开，此时主人膳。",
      "我入拜其床，倒屣意颇善。",
      "著书充屋梁，欲读从何展。",
      "数语发精微，所得已不浅。",
      "先生忧世肠，意不在经典。",
      "埋名深山巅，穷饿极淹蹇。",
      "每夜哭风雷，鬼出神为显。",
      "说向有心人，涕泪胡能免。"
    ]
  },
  {
    "id": "adcfe4db817debe79f6427b8166d4877",
    "title": "凌名柯先生遗骸久暴吴园次知湖州始为卜葬口述其事因纪之",
    "authorName": "孔尚任",
    "authorId": "adcfe4db817debe77437d136fc6709bf",
    "dynasty": "清",
    "content": [
      "铮铮凌廷尉，殉节何其壮。",
      "赤血已化碧，白骨无山葬。",
      "年年樵牧儿，来往敲柩唱。",
      "吴公高义人，闻之神凄怆。",
      "醵钱重治棺，斸石坚其圹。",
      "一旦马鬣增，松楸郁在望。",
      "忠魂欣有栖，孤寡来灌鬯。",
      "再拜贤大夫，喜极哭相向。",
      "大夫答何言，泪滴马鞍上。"
    ]
  },
  {
    "id": "adcfe4db817debe7ff94e065e4b15f10",
    "title": "神弦歌·问苍天",
    "authorName": "孔尚任",
    "authorId": "adcfe4db817debe77437d136fc6709bf",
    "dynasty": "清",
    "content": [
      "新历数，顺治朝，岁在戊子；九月秋，十七日，嘉会良时。",
      "击神鼓，扬灵旗，乡邻赛社；老逸民，剃白发，也到丛祠。",
      "椒作栋，桂为楣，唐修晋建；碧和金，丹间粉，画壁精奇。",
      "貌赫赫，气扬扬，福德名位；山之珍，海之宝，总掌无遗。",
      "超祖祢，迈君师，千人上寿；焚郁兰，奠清醑，夺户争墀。",
      "草笠底，有一人，掀须长叹：贫者贫，富者富，造命奚为？",
      "我与尔，较生辰，同月同日，囊无钱，灶断火，不啻乞儿。",
      "六十岁，花甲周，桑榆暮矣；乱离人，太平犬，未有亨期。",
      "称玉斝，坐琼筵，尔飡我看；谁为灵，谁为蠢，贵贱失宜。",
      "臣稽首，叫九阍，开聋启聩；宣命司，检禄籍，何故差池。",
      "金阙远，紫金高，苍天梦梦；迎神来，送神去，舆马风驰。",
      "歌舞罢，鸡豚收，须臾社散；倚枯槐，对斜日，独自凝思。",
      "浊享富，清享名，或分两例；内才多，外财少，应不同规。",
      "热似火，福德君，庸人父母；冷如冰，文昌帝，秀士宗师。",
      "神有短，圣有亏，谁能足愿；地难填，天难补，造化如斯。",
      "释尽了，胸中愁，欣欣微笑；江自流，云自卷，我又何疑。"
    ],
    "intro": "《神弦歌》是乐府《清商曲》的一部。南朝时祭祀民间杂神所用的乐曲。 它的产生，与其故楚地区巫鬼文化的传统有关，其音乐远源可追溯到先秦时期的“楚声”，《神弦歌》在祭祀地区性的杂鬼小神的过程中，现出叹惜生命、向往爱情、钟情山水等世俗化的情感和愿望；《神弦歌》十八首，大多短小精练，且形式多样，语言清丽自然，音调婉转，达到了很高的艺术境界，并对后世文学产生了一定影响。\n《神弦歌·问苍天》出自《桃花扇·第四十出·人道》，本已成为全剧结局：“桃花扇底送南朝”，李、侯断然撒手，国破家亡，理想破灭，醍醐灌顶，看破红尘。一个做了道士， 一个做了道姑。但是，作者并未到此为止，故事虽完，意蕴未尽。在结局之后的尾声部分，作者又写了 《馀韵》。为国奔走、为朋友尽力的民间艺人柳敬亭、苏昆生在《馀韵》中登场。此时，苏是樵夫，柳是渔夫。他们保持高尚的民族气节，拒不降清，逃入山林。他们在南京龙潭湖畔相逢并碰到了祭神社散的老赞礼，三人在一起，把“兴亡旧事，付之风月闲谈”，既表现了真挚的爱国之思又为全剧增强了悲剧气氛。薄酒一杯，长歌当哭，三人各唱了一曲。老赞礼唱的是《神弦歌·问苍天》，柳敬亭唱的是《秣陵秋》，苏昆生唱的是《哀江南》。 "
  },
  {
    "id": "adcfe4db817debe7f4142f2d181b1ed1",
    "title": "甲午元旦",
    "authorName": "孔尚任",
    "authorId": "adcfe4db817debe77437d136fc6709bf",
    "dynasty": "清",
    "content": [
      "萧疏白发不盈颠，守岁围炉竟废眠。",
      "剪烛催乾消夜酒，倾囊分遍买春钱。",
      "听烧爆竹童心在，看抉桃符老兴偏。",
      "鼓角梅花添一部，五更欢笑拜新年。"
    ],
    "intro": "孔尚任写这首《甲午元旦》时已六十六岁，在家乡曲阜简居。《甲午元旦》诗分两大段，前四句写除夕，围炉守岁，饮酒消夜。第三句过渡，借分赠。“买春钱”暗示旧年已去，新岁已来。后四句转入写元旦。点爆竹，换桃符，听乐曲，拜新年。字里行间，跃动着孔尚任一颗赤诚的童心。《甲午元旦》全诗反映出他脱离官场后心情的恬静和愉悦。",
    "annotation": [
      "甲午：清康熙五十三年（公元1714年）。",
      "颠：头顶。",
      "买春钱：过新年给亲属分赠喜钱，示庆贺新春.",
      "偏：不尽。",
      "鼓角：泛指乐器。",
      "梅花：《梅花落》，乐曲名，一部，一曲。"
    ]
  },
  {
    "id": "adcfe4db817e1b7ce5eace80970f2083",
    "title": "赵州",
    "authorName": "程之桢",
    "authorId": "adcfe4db817e1b7cd1457b72d1457b72",
    "dynasty": "清",
    "content": [
      "浊酒浇黄土，悲歌问昔年。",
      "戍荒人荷梃，沙阔马耕田。",
      "奇士谁廉蔺，雄关莽晋燕。",
      "书生如献策，行矣著先鞭。"
    ]
  },
  {
    "id": "adcfe4db817e1b7c51c0bc59415c23ac",
    "title": "喜门人萧连删易梅生同日至黄州",
    "authorName": "程之桢",
    "authorId": "adcfe4db817e1b7cd1457b72d1457b72",
    "dynasty": "清",
    "content": [
      "十载幽怀托素弦，江云如梦水如烟。",
      "荆台风雨传经夜，汉渚干戈问字年。",
      "冷宦惟添新白发，高吟还恋旧青毡。",
      "短檠破砚分明在，话到离群各黯然。"
    ]
  },
  {
    "id": "adcfe4db81806773de54e8cbcfa8b6f3",
    "title": "渡沅水",
    "authorName": "胡统虞",
    "authorId": "adcfe4db81806773d1457b72d1457b72",
    "dynasty": "清",
    "content": [
      "滩浅声如泻，人行逐影流。",
      "歇鞍休病马，掬水戏浮鸥。",
      "野渡横西岸，江关截上游。",
      "莫言乡国远，襟带在扁舟。"
    ]
  },
  {
    "id": "adcfe4db8181199d66288a66c69cf059",
    "title": "送东云雏孝廉",
    "authorName": "宋琬",
    "authorId": "adcfe4db8181199de9fd7c2c757f843a",
    "dynasty": "清",
    "content": [
      "羡尔能高卧，莲华峰下居。",
      "青袍双鬓老，黄叶二陵疏。",
      "已著《潜夫论》，还陈灾异书。",
      "故人京洛遍，问讯近何如。"
    ]
  },
  {
    "id": "adcfe4db8181199d6d9703b39ffd897c",
    "title": "寄怀胡苍恒宪副",
    "authorName": "宋琬",
    "authorId": "adcfe4db8181199de9fd7c2c757f843a",
    "dynasty": "清",
    "content": [
      "壮志堪乘障，浮名悔入关。",
      "人疑龙性傲，官似马曹闲。",
      "板屋青羌俗，柴扉紫逻山。",
      "边城须卫霍，未许拂衣还。"
    ]
  },
  {
    "id": "adcfe4db8181199d2cb855c9db998c05",
    "title": "清水道中",
    "authorName": "宋琬",
    "authorId": "adcfe4db8181199de9fd7c2c757f843a",
    "dynasty": "清",
    "content": [
      "陇阪高无极，清秋望更赊。",
      "石林千叠水，板屋几人家。",
      "古驿羊酥饭，空山燕麦花。",
      "停骖问耆旧，井税说频加。"
    ]
  },
  {
    "id": "adcfe4db8181199d0fc24077f5299449",
    "title": "夜雨留方尔止宿次日将之宣州",
    "authorName": "宋琬",
    "authorId": "adcfe4db8181199de9fd7c2c757f843a",
    "dynasty": "清",
    "content": [
      "相逢哆落木，此别叹流萤。",
      "偃蹇羞郎署，饥寒逐客星。",
      "帘光摇竹翠，江雨带帆青。",
      "归日吾能待，新诗满敬亭。"
    ]
  },
  {
    "id": "adcfe4db8181199d92a5d751c3d6246f",
    "title": "宿摩诃庵",
    "authorName": "宋琬",
    "authorId": "adcfe4db8181199de9fd7c2c757f843a",
    "dynasty": "清",
    "content": [
      "不意能来此，高僧共默然。",
      "灯传无尽劫，花有再生缘。",
      "幻梦初弦月，微躯小劫年。",
      "画廊松影外，呵壁问诸天。"
    ]
  },
  {
    "id": "adcfe4db8181199dd26b8a98d0e65c09",
    "title": "剡溪道中",
    "authorName": "宋琬",
    "authorId": "adcfe4db8181199de9fd7c2c757f843a",
    "dynasty": "清",
    "content": [
      "昔人乘雪往，而我溯风行。",
      "万壑穿云转，孤舟与石争。",
      "鱼游寒水见，鸥立夕阳明。",
      "安道留遗宅，寥寥千载名。"
    ]
  },
  {
    "id": "adcfe4db8181199d23aa0abb81e9c129",
    "title": "和曹顾庵学士湖舟泛雨",
    "authorName": "宋琬",
    "authorId": "adcfe4db8181199de9fd7c2c757f843a",
    "dynasty": "清",
    "content": [
      "荡桨烟初破，回桡雨未收。",
      "樵归梅半斧，候暖麦将秋。",
      "云气藏山寺，江声抱郡楼。",
      "客怀俱拓落，不但为依刘。"
    ]
  },
  {
    "id": "adcfe4db8181199d4b3c48d389df089a",
    "title": "喜王西樵至湖上",
    "authorName": "宋琬",
    "authorId": "adcfe4db8181199de9fd7c2c757f843a",
    "dynasty": "清",
    "content": [
      "伏枕南屏寺，闻君脱罻罗。",
      "翻然具舟楫，及此问烟萝。",
      "惊定收双泪，悲来著《九歌》。",
      "惠连新句好，惆怅未同过。"
    ]
  },
  {
    "id": "adcfe4db8181199d4b3c48d3a91ceb9a",
    "title": "喜王西樵至湖上",
    "authorName": "宋琬",
    "authorId": "adcfe4db8181199de9fd7c2c757f843a",
    "dynasty": "清",
    "content": [
      "惜别魂犹悸，相逢病欲苏。",
      "全身来北寺，留眼看西湖。",
      "白社期同往，青山道不孤。",
      "故人曹邺在，吟眺慰穷途。"
    ]
  },
  {
    "id": "adcfe4db8181199db72d5681ad8d68c0",
    "title": "申园同姜如农作",
    "authorName": "宋琬",
    "authorId": "adcfe4db8181199de9fd7c2c757f843a",
    "dynasty": "清",
    "content": [
      "旧与张常侍，同吟《桂树歌》。",
      "重来松鼠大，相对渚禽多。",
      "花气侵衣袖，茶烟隔薜萝。",
      "终焉遂疏懒，白首问渔蓑。"
    ]
  },
  {
    "id": "adcfe4db8181199d8e464a49e0803395",
    "title": "寓侯记原秬园",
    "authorName": "宋琬",
    "authorId": "adcfe4db8181199de9fd7c2c757f843a",
    "dynasty": "清",
    "content": [
      "飘泊仍吴会，凄凉但越吟。",
      "乡遥悲去雁，春晚见来禽。",
      "老病初携杖，良朋喜盍簪。",
      "娄塘堤上柳，步屟定相寻。"
    ]
  },
  {
    "id": "adcfe4db8181199d8e464a490b95a04b",
    "title": "寓侯记原秬园",
    "authorName": "宋琬",
    "authorId": "adcfe4db8181199de9fd7c2c757f843a",
    "dynasty": "清",
    "content": [
      "上巳迟三月，高斋自一家。",
      "鱼梁连竹屋，鸡栅缚藤花。",
      "万木偏能冷，群鸥未觉哗。",
      "临邛频送酒，莫遣豹奴赊。"
    ]
  },
  {
    "id": "adcfe4db8181199d8e464a495cb5d27b",
    "title": "寓侯记原秬园",
    "authorName": "宋琬",
    "authorId": "adcfe4db8181199de9fd7c2c757f843a",
    "dynasty": "清",
    "content": [
      "未忍辞君去，行行且复淹。",
      "酒枪朝尚卧，花箭夜来添。",
      "白鸟声相乱，黄鱼价稍廉。",
      "东邻如何问，龟策未须占。"
    ]
  },
  {
    "id": "adcfe4db8181199d237bcd9eede02d05",
    "title": "舟中即事",
    "authorName": "宋琬",
    "authorId": "adcfe4db8181199de9fd7c2c757f843a",
    "dynasty": "清",
    "content": [
      "老作成都客，飘摇愧卜居。",
      "招魂词赋客，访古岁时书。",
      "鸟道王程远，猿啼乡信疏。",
      "同舟亲串喜，新食武昌鱼。"
    ]
  },
  {
    "id": "adcfe4db8181199d2634ab7671cbcdd6",
    "title": "狱中对月",
    "authorName": "宋琬",
    "authorId": "adcfe4db8181199de9fd7c2c757f843a",
    "dynasty": "清",
    "content": [
      "疏星耿耿逼人寒，清漏丁丁画角残。",
      "客泪久从悉外尽，月明犹许醉中看。",
      "栖乌绕树冰霜苦，哀雁横天关塞难。",
      "料得故园今夜梦，随风应已到长安。"
    ]
  },
  {
    "id": "adcfe4db8181199d60d39a025e923470",
    "title": "刘越石闻鸡处",
    "authorName": "宋琬",
    "authorId": "adcfe4db8181199de9fd7c2c757f843a",
    "dynasty": "清",
    "content": [
      "衰柳平沙古渡村，传闻此地舞刘琨。",
      "鞭惟祖逖能先著，客有卢谌感旧恩。",
      "江左衣冠空北顾，古来天地此中原。",
      "鸡声依旧清霜晓，招得并州万里魂。"
    ]
  },
  {
    "id": "adcfe4db8181199d0d354f389855b83c",
    "title": "铜雀台",
    "authorName": "宋琬",
    "authorId": "adcfe4db8181199de9fd7c2c757f843a",
    "dynasty": "清",
    "content": [
      "三台缥缈郁相望，俯眺中原接太行。",
      "凤觜香残歌舞散，鱼鳞瓦冷馆池荒。",
      "漆镫讵有千年焰，穗帐空施入尺床。",
      "何似金人汾水上，茂陵风雨泣刘郎。"
    ]
  },
  {
    "id": "adcfe4db8181199d36a280e279463082",
    "title": "登西岳庙万寿阁",
    "authorName": "宋琬",
    "authorId": "adcfe4db8181199de9fd7c2c757f843a",
    "dynasty": "清",
    "content": [
      "崔巍杰阁玉为寮，白帝离宫倚绛霄。",
      "槛外河山三辅小，岩前觞豆百灵朝。",
      "明星环佩云来湿，仙掌芙蓉雨欲摇。",
      "会御长风凌绝巘，青鸾背上夜吹箫。"
    ]
  },
  {
    "id": "adcfe4db8181199dfecd2bb5b312e1c4",
    "title": "鹦鹉",
    "authorName": "宋琬",
    "authorId": "adcfe4db8181199de9fd7c2c757f843a",
    "dynasty": "清",
    "content": [
      "雕笼万里托征鞍，辛苦何辞行路难。",
      "幽阁恰添娇女伴，方音犹作部民看。",
      "且分薄俸供粳稻，莫遣春风瘁羽翰。",
      "流水陇头相忆否，朔云边月不胜寒。"
    ]
  },
  {
    "id": "adcfe4db8181199da0b8caccc68879be",
    "title": "登华岳作",
    "authorName": "宋琬",
    "authorId": "adcfe4db8181199de9fd7c2c757f843a",
    "dynasty": "清",
    "content": [
      "独上钩梯览大荒，秦关终古气苍苍。",
      "天开阊阖才寻尺，地界雍梁入渺茫。",
      "五粒松摇群帝佩，三浆露挹百神觞。",
      "仙人方罫青冥上，更欲凌风度石梁。"
    ]
  },
  {
    "id": "adcfe4db8181199da0b8cacc13ec3a83",
    "title": "登华岳作",
    "authorName": "宋琬",
    "authorId": "adcfe4db8181199de9fd7c2c757f843a",
    "dynasty": "清",
    "content": [
      "松风谡谡步虚声，策杖高寻卫叔卿。",
      "星近祠坛光欲堕，月临仙掌夜偏明。",
      "扶桑万里天鸡曙，箭括三更石马鸣。",
      "谁信扬雄擅词赋，不将彩笔记层城。"
    ]
  },
  {
    "id": "adcfe4db8181199d8f6253ece1ca059b",
    "title": "检阅故人姜筼筜遗稿泫然有作",
    "authorName": "宋琬",
    "authorId": "adcfe4db8181199de9fd7c2c757f843a",
    "dynasty": "清",
    "content": [
      "宿草萋萋几度春，招魂不返大江滨。",
      "安知嗣祖非为福，况有要离可作邻。",
      "良友心期为楚些，孤儿风貌是吴人。",
      "西风似剪吹残烛，三复遗文泪满巾。"
    ]
  },
  {
    "id": "adcfe4db8181199d8f421761a9006567",
    "title": "九日同姜如农王西樵程穆倩诸君登慧光阁饮于竹圃分韵",
    "authorName": "宋琬",
    "authorId": "adcfe4db8181199de9fd7c2c757f843a",
    "dynasty": "清",
    "content": [
      "塞鸿犹未到芜城，载酒登临雨乍晴。",
      "山色浅深随夕照，江流日夜变秋声。",
      "上方钟磬疏林满，十里笙歌画舫明。",
      "空负黄花羞短鬓，寒衣三浣客心惊。"
    ]
  },
  {
    "id": "adcfe4db8181199dd9b00c4306597280",
    "title": "夏考功先生廿年浅土门人盛珍视卜地葬之以其夫人祔焉余高其义为诗以赠",
    "authorName": "宋琬",
    "authorId": "adcfe4db8181199de9fd7c2c757f843a",
    "dynasty": "清",
    "content": [
      "几年松槚缺经营，负土荒原赖友生。",
      "曾赋《国殇》悲翟义，竟无佣保付王成。",
      "月明大鸟来华表，剑合双龙卷素旌。",
      "二陆冤魂应共语，云旗风马笑相迎。"
    ]
  },
  {
    "id": "adcfe4db8181199dd8ad9e888a5bca97",
    "title": "同欧阳令饮凤凰山下",
    "authorName": "宋琬",
    "authorId": "adcfe4db8181199de9fd7c2c757f843a",
    "dynasty": "清",
    "content": [
      "茅茨深处隔烟霞，鸡犬寥寥有数家。",
      "寄语武陵仙吏道：莫将征税及桃花。"
    ]
  },
  {
    "id": "adcfe4db8181199daddae7ba5c48c04d",
    "title": "舟中见猎犬有感而作",
    "authorName": "宋琬",
    "authorId": "adcfe4db8181199de9fd7c2c757f843a",
    "dynasty": "清",
    "content": [
      "秋水芦花一片明，难同鹰隼共功名。",
      "樯边饱饭垂头睡，也似英雄髀肉生。"
    ]
  },
  {
    "id": "adcfe4db8181199daddae7babcd8893d",
    "title": "舟中见猎犬有感而作",
    "authorName": "宋琬",
    "authorId": "adcfe4db8181199de9fd7c2c757f843a",
    "dynasty": "清",
    "content": [
      "黄耳传书事不讹，松江高冢尚嵯峨。",
      "韩卢烹后功臣死，莫向淮阴祠下过。"
    ]
  },
  {
    "id": "adcfe4db8181199dd0b8e012e04704b1",
    "title": "送何葵如归里",
    "authorName": "宋琬",
    "authorId": "adcfe4db8181199de9fd7c2c757f843a",
    "dynasty": "清",
    "content": [
      "年年作客雁先还，才说归期鬓已斑。",
      "落日片帆天际远，那能相送鹤儿山。"
    ]
  },
  {
    "id": "adcfe4db8181199daf54e65942bd7482",
    "title": "漂母祠",
    "authorName": "宋琬",
    "authorId": "adcfe4db8181199de9fd7c2c757f843a",
    "dynasty": "清",
    "content": [
      "楚媪祠边荐白蘋，谁将卮酒酹王孙。",
      "千金一饭犹思报，肯负高皇吐哺恩。"
    ]
  },
  {
    "id": "adcfe4db8181199df1ce712a6d5a328e",
    "title": "庚寅狱中感怀其三",
    "authorName": "宋琬",
    "authorId": "adcfe4db8181199de9fd7c2c757f843a",
    "dynasty": "清",
    "content": [
      "中夜聊假寐，饥鼯啮我耳。",
      "拥褐步檐棂，众星粲可指。",
      "中有琴鼓声，清商激绿水。",
      "哀弦随悲风，曲终忽变徵。",
      "兹音久不作，勿乃邹阳子。",
      "沈忧荡精魂，欲诉谁为理。"
    ]
  },
  {
    "id": "adcfe4db8181199d8994f7078cdee5c1",
    "title": "送别俞眉仙归新安",
    "authorName": "宋琬",
    "authorId": "adcfe4db8181199de9fd7c2c757f843a",
    "dynasty": "清",
    "content": [
      "古人为吏惜折腰，今人为吏愁吹毛。",
      "渭城小邑大如掌，百家杀尽十家逃。",
      "俞侯年少专城居，渭人始得归田庐。",
      "郭外行春策病马，壁间退食悬枯鱼。",
      "一朝微中考功法，拙宦违时乃承之。",
      "妻儿驴背坐复跌，担囊但有琴书压。",
      "君家旧在黄山曲，武溪千转清如玉。",
      "拂衣长啸山水间，回首风尘真仆仆。",
      "五柳门前菊欲黄，布帆高挂蒹葭苍。",
      "归去来兮倘相忆，陇雁飞时书数行。"
    ]
  },
  {
    "id": "adcfe4db8181199dab15f00006eb64e6",
    "title": "钓台图歌赠马兰台山人",
    "authorName": "宋琬",
    "authorId": "adcfe4db8181199de9fd7c2c757f843a",
    "dynasty": "清",
    "content": [
      "九峻山人聊玩世，伏波将军之苗裔。",
      "家在渼陂紫阁间，孤情独与烟霞契。",
      "弹筝叩缶本秦声，裂芰为衣皆楚制。",
      "儒冠误人几半生，秋风屡雪刘蕡涕。",
      "长焚笔砚事丹青，泼墨吮毫称绝艺。",
      "横皴酷似黄大痴，细染还宗吴仲圭。",
      "近代以来数文沈，嘉隆而后作者谁。",
      "山人工意不工似，匠心自出无专师。",
      "卢龙山水颇不恶，韩家钓台尤最奇。",
      "一峰高入白云里，登楼坐见海沧湄。",
      "游人欲绘每束手，譬如写照难须眉。",
      "一日坐我悠然堂，解衣䃲礴无人窥。",
      "须臾图成挂诸壁，高岩邃谷光参差。",
      "瀩澹旋涡渔艇立，窈冥洞口烟萝垂。",
      "主人韩生有狂癖，此台自尔高曾贻。",
      "见图再拜悲且喜，重之不啻商尊彝。",
      "便买贞珉勒山侧，酹酒欲告山灵知。",
      "山人此别欲何往，赠汝一枝筇竹杖。",
      "避世宜从麋鹿群，结庐高卧仙人掌。",
      "宁恤床头妻子饥，要令胸中丘壑长。",
      "我今持节越王城，兰渚剡溪恣偃仰。",
      "预拂霜绡以待君，一挥欲使群山响。",
      "记取雪深一丈时，山人须鼓山阴桨。"
    ]
  },
  {
    "id": "adcfe4db8181199de150d4ac6f53d916",
    "title": "发鸠兹陈伯玑欲偕至维扬弗果次采石为别",
    "authorName": "宋琬",
    "authorId": "adcfe4db8181199de9fd7c2c757f843a",
    "dynasty": "清",
    "content": [
      "才买蒲帆指秣陵，青山此日兴堪乘。",
      "饥来自笑空仓雀，归去真如脱鞲鹰。",
      "荻岸风多摇鹭影，江潮夜落见渔灯。",
      "芜城八月枚生笔，欲起观涛病未能。"
    ]
  },
  {
    "id": "adcfe4db8181199d25b5cadf0d7127be",
    "title": "挂剑台",
    "authorName": "宋琬",
    "authorId": "adcfe4db8181199de9fd7c2c757f843a",
    "dynasty": "清",
    "content": [
      "延陵季札贤公子，腰下芙蓉淬秋水。一片心期不忍寒，萧萧陇树虹霓紫。",
      "历聘诸侯未反命，鱼肠剚刃王僚死。躬耕三让宗家法，吴邦不受轻如屣。",
      "当时列辟尚权谋，剑客纵横仁义否。君臣父子竞相居，《谷风》之刺徒为耳。",
      "公子深忧在万古，聊因死友扶人纪。缟纻非无肸与侨，千金独向徐君委。",
      "朅来酹酒想遗风，荒台半圮埋寒丛。麒麟寂寞一抔土，谁其树之松柏桐。",
      "人言墓草似干将，辘轳镡鼻将无同。三十年来不复甲，枯根或化为蛟龙。",
      "水汤汤兮风烈烈，篝火黄昏读残碣。金石有时销，此谊长不灭。",
      "君不见交态纷纷等阡陌，任昉门前无吊客。"
    ]
  },
  {
    "id": "adcfe4db8181199d8c62a30bb556dec8",
    "title": "赠郑汝器歌",
    "authorName": "宋琬",
    "authorId": "adcfe4db8181199de9fd7c2c757f843a",
    "dynasty": "清",
    "content": [
      "近代八分复何有，专家独让莆田叟。莆田宋珏，善八分书。",
      "作者纷纷祖唐隶，臃肿支离转粗丑。郑君博物饶天姿，书法遒劲多离奇。",
      "老笔纵横森剑戟，尺幅光怪盘蛟螭。大书径尺悬赑屃，仿佛再见峄山碑。",
      "家藏图书半秦汉，陈仓石鼓宣王诗。岣嵝传疑夏王禹，之罘篆刻丞相斯。",
      "缥缃卷帙各精好，岩搜壑剔将无遗。我来焚香肆展阅，神游三代观鼎彝。",
      "主人爱客出斗酒，高斋日午桐阴移。况复髯兄善豪饮，醉挥三百金屈卮。",
      "君从壁上观人醉，独踞匡床作奇字。泼墨淋漓四座惊，咫尺苍茫风雨至。",
      "昔我持节陇首经。磨洗中郎《郙阁铭》，会将什袭称双绝。",
      "置向浮岚暖翠亭。余家藏黄大痴山水，曰《浮岚暖翠图》，因以名亭。"
    ]
  },
  {
    "id": "adcfe4db8181199d0957004b89f24fc4",
    "title": "庚寅狱中感怀",
    "authorName": "宋琬",
    "authorId": "adcfe4db8181199de9fd7c2c757f843a",
    "dynasty": "清",
    "content": [
      "商飙凉劲秋，昊天降霜露。",
      "采采孤葵根，展转愁其足。",
      "幽兰在庭柯，馨香莫能蠹。",
      "君子谅不惜，零落伤中路。",
      "庶事多贸理，人生信所遇。",
      "俯仰终古间，谁知龙与蠖。"
    ]
  },
  {
    "id": "adcfe4db8181199d0957004bd8424026",
    "title": "庚寅狱中感怀",
    "authorName": "宋琬",
    "authorId": "adcfe4db8181199de9fd7c2c757f843a",
    "dynasty": "清",
    "content": [
      "夸夫竞权势，志士怀荣名，杀身非一端，天道常患盈。",
      "汤汤桐柏水，有时浊且清。羲和无停策，日月东西征。",
      "自非空桑子，岂不念所生。宛彼鸣鸠诗，凄恻涕沾缨。"
    ]
  },
  {
    "id": "adcfe4db8181199d0957004b926d4e2a",
    "title": "庚寅狱中感怀",
    "authorName": "宋琬",
    "authorId": "adcfe4db8181199de9fd7c2c757f843a",
    "dynasty": "清",
    "content": [
      "仆夫橐饘粥，投箸谁能餐。",
      "徒隶向我语，庙室西南端。",
      "往者杨左辈，预血于此丹。",
      "恍惚阴雨时，绛节翳飞鸾。",
      "再拜招其魂，毅气不可干。",
      "嗟余亦何为，喟然伤肺肝。"
    ]
  },
  {
    "id": "adcfe4db8181199d1fd8a5514be127b1",
    "title": "竹罂草堂歌",
    "authorName": "宋琬",
    "authorId": "adcfe4db8181199de9fd7c2c757f843a",
    "dynasty": "清",
    "content": [
      "君不见练川朱生称绝能，昆刀善刻琅玕青。仙翁对弈辨毫发，美人徙倚何娉婷。",
      "石壁巉岩入烟雾，涧水松风似可听。镂玉雕犀安足夸，玻璃可碎牺樽腥。",
      "白门濮生亦其亚，大朴不斫开新硎。虬须削尽见龙蜕，轮囷蟠屈鸱夷形。",
      "匠心奇创古无有，区区荷锸羞刘伶。妙制流传真者少，何侯得之为异宝。",
      "大书深刻作堂额，客至登堂多不晓。我来问名请纵观，锦笥才开称绝倒。",
      "黄侔蒸栗缜且坚，润比琼琚兼肉好。何侯啖我烧羊胛，华发临风除白帢。",
      "阶列唐昌观里花，栏余甫里先生鸭。美酒元从白堕留，新篘更得青州法。",
      "南人不惯北人欢，绳床坐听糟床压。君不见蔡邕笛，千年人去亭名柯。",
      "讵若龙钟古节大如斗，真堪一日十摩挲。铜盘绛烛朱颜酡，升君之堂为君歌。",
      "年来已厌乌程酿，客中十斛须相饷。沙棠树下牡丹丛，蓓蕾计日应全放。",
      "殷勤欲倩好风吹，痛饮还期明月上。预敕双童洗竹罂，待我醉卧青丝障。"
    ]
  },
  {
    "id": "adcfe4db8181199d36bf932c071d8075",
    "title": "赠马南宫参戎",
    "authorName": "宋琬",
    "authorId": "adcfe4db8181199de9fd7c2c757f843a",
    "dynasty": "清",
    "content": [
      "君昔衔命赴临洮，少年意气何雄豪。狐白之裘秦复陶，裤靴帓首乌孙刀。",
      "雪深草浅牵旅獒，手格猛兽如童羔。绿熊赤豹远遁逃，生取苍兕拔其氂。",
      "屯田芜没愁耘薅，黄沙碛里飞蓬蒿。金城戍卒饥嗷嗷，翁孙方略徒烦劳。",
      "安西都护醉葡萄，诛求络绎穷秋毫。旋从丞相征哀牢，五月渡泸入不毛。",
      "苴兰城下血战鏖，蚕丛铁马随猿猱。李广数奇功则高，猿臂不得拥旌旄。",
      "长啸归来脱锦袍，黄公酒垆换浊醪。鲈鱼三寸莼可芼，安能俯仰同桔槔。",
      "美人环佩逢江皋，感君一曲求凰操。画眉笔染青螺膏，鸲鹆紫砚笺薛涛。",
      "调丝未央参翔翱，玉台新咏铿云璈。温柔有乡堪酕醄，何劳锦字贻窦滔。",
      "灞陵醉尉空嘈嘈，吴钩夜作蛟龙号。孙卢余孽阻风䬞，天威赫怒集征艘。",
      "楼船十万声喧嚣，何人为荐公孙敖。鍪弧重绣解弓韬，洗清瘴海为城壕。",
      "云台图画鄂与褒，道傍笳鼓惊儿曹。丈夫穷达信所遭。"
    ]
  },
  {
    "id": "adcfe4db8181199d465dd298592d6702",
    "title": "市驴行",
    "authorName": "宋琬",
    "authorId": "adcfe4db8181199de9fd7c2c757f843a",
    "dynasty": "清",
    "content": [
      "囧伯寺前黄纸下，黔首不得畜匹马。",
      "输官者后罪无赦，騄駬骅骝弃中野。",
      "走马粪田史有书，房星天驷光模糊。",
      "柴车辚辚鸾哕哕，负轭者谁大宛驹。",
      "五陵富儿顾厮养，蹇驴价出龙媒上。",
      "素丝作鞭金络头，骄嘶奋鬣行长楸。"
    ]
  },
  {
    "id": "adcfe4db8181199d05bec0c2bb0dc0fe",
    "title": "雪夜蘋园听何山人弹琴歌",
    "authorName": "宋琬",
    "authorId": "adcfe4db8181199de9fd7c2c757f843a",
    "dynasty": "清",
    "content": [
      "瑞雪峨峨照金罍，主人置酒临高台。座中有客操绿绮，使我徒御皆心哀。",
      "寒风萧飒空堂里，一曲未终栖鸦起。忽疑空山雷雨过，倒挂飞流声齿齿。",
      "又如班马之群鸣，千骑万骑行复止。山人本自雍门客，长裾耻向王侯宅。",
      "结友偏多侠少场，贫来独有丹青癖。醉时携得虎头笔，满壁云烟峰削戌。",
      "生绡高卷洞庭云，彩毫孤映蓬莱日。丝桐笔墨各有神，琴理真从图绘出。",
      "水仙海上雾蒙蒙，《广陵》绝调随春风。弦际何由识今古，胸无丘壑难为工。",
      "伊余自叹婴尘鞅，五岳空怀何日往。烦君为鼓一再行，能令宗炳群山响。",
      "赵郎善手写金徽，更为变徵泪沾衣。明月疏钟两摇落，满地清霜鸿雁飞。"
    ]
  },
  {
    "id": "adcfe4db8181199d6bf2b09eaa6836d1",
    "title": "从军行送王玉门之大梁",
    "authorName": "宋琬",
    "authorId": "adcfe4db8181199de9fd7c2c757f843a",
    "dynasty": "清",
    "content": [
      "有客有客髯而紫，左挟秦弓右吴矢。",
      "自言家本关中豪，黄金散尽来江沚。",
      "年来倦上仲宣楼，裹粮且访侯嬴里。",
      "腰间匕首徐夫人，河上荒祠魏公子。",
      "悬知吊古有深愁，慷慨登车不可止。",
      "自从盗决黄河奔，大梁未有千家村。",
      "烽火但增新战垒，尘沙非复古夷门。",
      "短衣聊向将军幕，长剑终酬国士恩。",
      "落日驱车临广武，春风试马出轘辕。",
      "丈夫佩印乃恒事，安能郁郁老丘樊。",
      "王郎顾我深叹息，一见欢如旧相识。",
      "此行不但为封侯，人生贵在抒胸臆。",
      "江上杨花白雪飞，梁园芳草青袍色。",
      "盾鼻犹堪试彩毫，莺声聊为停珠勒。",
      "醉后狂歌气若云，军中教战容如墨。",
      "春风拂地车斑斑，起看明月览刀镮。",
      "平台宾客久零落，至今汴水空潺湲。",
      "怜予偃蹇风尘际，年来磬折凋朱颜。",
      "已知苦被雕虫误，强弩欲挽不可关。",
      "待尔他年分虎竹，相从射雁终南山。"
    ]
  },
  {
    "id": "adcfe4db8181199d821094adcbaa7aa4",
    "title": "诏狱行",
    "authorName": "宋琬",
    "authorId": "adcfe4db8181199de9fd7c2c757f843a",
    "dynasty": "清",
    "content": [
      "秋官署中有老吏，能说先朝诏狱事。当时国是日纷纭，太阿柄倒归阉寺。",
      "天子高居问尚公，公卿标榜排清议。遂有群凶作爪牙，贙虎苍鹰最毛鸷。",
      "长乐宫前传片纸，金吾夜半飞缇骑。卫尉将军身姓许，提点官旗北镇抚。",
      "谳决惟多王甫欢，累囚欲辩张汤怒。洗垢新悬沈命法，挥毫已入追魂簿。",
      "甫闻此阙杀刘陶，旋见西亭尸窦武。白骨交撑裹赭衣，残骸谁敢收黄土。",
      "尔曹自谓盘根株，杀人狐媚夸良图。岂知神理有反覆，昊天明明安可诬。",
      "神奸脱距竞菹醢，亦有然脐当路衢。长安万姓歌且舞，卖钗鬻钏沽醍醐。",
      "海水群飞桑亩移，俯仰乾坤又一时。三君八俊俱尘土，膺滂田窦无坟基。",
      "彤管堪嗟《酷吏传》，青苔半蚀党人碑。我今胡为淹此室，圜扉白日啼寒鸱。",
      "冤魂欲招不敢出，但闻阴风萧飒中心悲。中心悲，泪盈把。",
      "酬酒呼皋陶，皋陶竟喑哑。古来万事难问天，蚕室谁怜汉司马。",
      "君不见城上乌啄人，曾不问贤愚。新鬼衔枚向都市，年年寒食声呜呜。"
    ]
  },
  {
    "id": "adcfe4db8181199d49cffd4236129447",
    "title": "双燕歌",
    "authorName": "宋琬",
    "authorId": "adcfe4db8181199de9fd7c2c757f843a",
    "dynasty": "清",
    "content": [
      "双燕复双燕，去岁春明江上见。今年知我在网罗，飞飞万里来相唁。",
      "忽似天涯绝域中，跫然骤得逢亲串。支颐强起暂为欢，抚事哀歌泪如霰。",
      "吁嗟我生太荼苦，羽毛摧剥饥肤贱。鸿雁高翔那肯顾，鹡鸰梦断空凝盼。",
      "东风夜夜吹归心，故园桃李开应遍。燕兮少留听我语，狱吏虽苛不嗔汝。",
      "长安挟弹多少年，汝今衔泥向何处。楚馆吴宫久寂寥，野花烂漫萦遗础。",
      "翡翠楼头许暂栖，恐妨思妇梦金闺。荡子从军去不返，年年芳草春萋萋。",
      "碧纱窗外霏霏雨，恨杀南飞乌夜啼。"
    ]
  },
  {
    "id": "adcfe4db8181199d6da5d568dc7c5ee1",
    "title": "古银槎歌",
    "authorName": "宋琬",
    "authorId": "adcfe4db8181199de9fd7c2c757f843a",
    "dynasty": "清",
    "content": [
      "我有匣中银凿落，碧山山人手所作。背镂至正壬寅字，点画形模今宛若。",
      "断节枯根纷错纠，中有仙人博望侯。衣冠甚古须髯苍，飘飘一似乘孤舟。",
      "肘后惜无筇竹杖，袖中或有安石榴。人言八月泛天汉，支机石畔逢牵牛。",
      "奇事流传见图画，炼师何意穷雕锼。当年亲致汗血马，饱历条支经大夏。",
      "安知骨貌久销歇，供人把玩充杯斝。金人已去柏梁台，玉液常沾白莲社。",
      "嗟我瓠落沟断同，潦倒赖尔衰颜红。有酒如渑不称意，欲求仙术寻壶公。",
      "跳身此槎之腹中，穷源再入冯夷宫。为侯改号鸱夷翁。",
      "胡为低眉偃蹇在尘世，枕蛟骑虎愁我躬。"
    ]
  },
  {
    "id": "adcfe4db8181199d393341ff6a30c0fe",
    "title": "宜都阻雨入夜始霁自荆门虎牙山而上群峰络绎险怪万状蜀江之奇自此始",
    "authorName": "宋琬",
    "authorId": "adcfe4db8181199de9fd7c2c757f843a",
    "dynasty": "清",
    "content": [
      "舣舟背山郭，寒雨方凄凄。",
      "爱此澄江水，色映青玻璃。",
      "北岸殊不然，一石五斗泥。",
      "同流判清浊，势与泾渭齐。",
      "宵分星汉出，捩柁鸣晨鸡。",
      "虎牙既雄亘，荆门不可梯。",
      "群峰互方圆，参差璧与圭。",
      "层巅挂飞梁，千仞垂虹蜺。",
      "石子何磊磊，往往绝径蹊。",
      "榜人半赤脚，重茧如马蹄。",
      "小子但果腹，歌啸忘酸嘶。",
      "嗟余怀寸禄，远适瞿唐西。",
      "巫山渺安极，巘崿方端倪。",
      "晨夕展游眺，童稚相提携。",
      "快哉篷窗内，偃息成幽栖。"
    ]
  },
  {
    "id": "adcfe4db8181199d983765d1cb4e01f0",
    "title": "泊舟夷陵作",
    "authorName": "宋琬",
    "authorId": "adcfe4db8181199de9fd7c2c757f843a",
    "dynasty": "清",
    "content": [
      "百丈挽孤舟，譬诸御劲敌。",
      "黄头运长篙，森然列矛戟。",
      "伐鼓以为节，进止有成画。",
      "喧呼殷雷霆，鱼龙应辟易。",
      "草间觅微路，蜿蜒入山脊。",
      "蜀儿夸身手，攀缘类蜥蜴。",
      "乘风张素帆，眩目失青壁。",
      "蒙茸岩际花，斑驳沙边石。",
      "小市闻鱼腥，近郊留虎迹。",
      "夷陵楚西门，历年困兵革。",
      "黄牛未百里，江流疾如射。",
      "云岑莽亏蔽，波涛相委积。",
      "芜没明妃村，苍凉屈原宅。",
      "景物足留连，畏此简书迫。",
      "浩歌对鸥鸟，俯仰悲行役。"
    ]
  },
  {
    "id": "adcfe4db8181199d6ff504e3e8c67b8f",
    "title": "南津关",
    "authorName": "宋琬",
    "authorId": "adcfe4db8181199de9fd7c2c757f843a",
    "dynasty": "清",
    "content": [
      "奋棹入西陵，实惟三峡首。",
      "耳目霍然新，乾坤划初剖。",
      "巴江万里来，莽莽开户牖。",
      "大禹驱龙蛇，群峰俨趋走。",
      "锦屏百叠张，翠壁千寻陡。",
      "崖谷异昏明，亭午气如酉。",
      "幂历青萝幽，茏葱白云厚。",
      "绘事让鸿蒙，天然色丹黝。",
      "怪石何时崩，雷文辨蝌蚪。",
      "长年告中饭，步屟坐林薮。",
      "苔荒杖屦危，径仄趾相蹂。",
      "抨弓落雉媒，垂纶出鱼舅。",
      "挥杯劝吾侪，此乐良非偶。"
    ]
  },
  {
    "id": "adcfe4db8181199dc99521a2a3fa1849",
    "title": "黄茅滩",
    "authorName": "宋琬",
    "authorId": "adcfe4db8181199de9fd7c2c757f843a",
    "dynasty": "清",
    "content": [
      "群山夹江流，其形如囊橐。",
      "缅想太古前，神功劳斧削。",
      "直下塞坤维，高空插冥漠。",
      "崩浪屡洄漩，层峦迭参错。",
      "罨画象楼台，岧峣类城郭。",
      "翠含青黛光，白者为粉垩。",
      "沿回路已穷，侧转忽开拓。",
      "烟际见渔舟，遥遥一秋箨。",
      "涉险却恬嬉，胜赏反惊愕。",
      "浑似逢异书，披览得约略。",
      "行行止三舍，樵爨倚山脚。",
      "方音闻鹧鸪，暝色下猱玃。",
      "汹汹怒涛哀，凫凫山泉弱。",
      "兴来抽短毫，庶几慰飘泊。"
    ]
  },
  {
    "id": "adcfe4db8181199dc411e5ed6cb5f346",
    "title": "捕鱼行",
    "authorName": "宋琬",
    "authorId": "adcfe4db8181199de9fd7c2c757f843a",
    "dynasty": "清",
    "content": [
      "新滩之险天下无，瞿唐以东称畏途。",
      "波涛壁立走雷电，下瞰疑是蛟龙都。",
      "骤窥澒洞破心胆，坐观笭箵成欢娱。",
      "渔人取鱼逐滩响，不劳乌鬼家家养。",
      "年年巴蜀雪消时，千百为群鱼大上。",
      "喷珠跋扈气成龙，触石惊跳力如象。",
      "腾身争欲挟云飞，红鬐翠鬣翻银浪。",
      "死生祸福只须臾，早见修鳞出罾网。",
      "已困泥沙尾尚摇，半衔苇索头还抢。",
      "宁论𩻖鲤与鲦鲿，百钱贱买充糇粮。",
      "不分流膏兼饲犬，可怜登俎共牴羊。",
      "我行见此欲掩鼻，鲍鱼之肆古所伤。",
      "落日回舟召亲友，吾侪幸脱鲸鲵口。",
      "计日应尝丙穴鱼，为君满酌郫筒酒。"
    ]
  },
  {
    "id": "adcfe4db8181199dbe56781aaf277fd2",
    "title": "新滩歌",
    "authorName": "宋琬",
    "authorId": "adcfe4db8181199de9fd7c2c757f843a",
    "dynasty": "清",
    "content": [
      "江水远赴瞿唐门，建瓴而下势欲吞。东过秭归峡逾逼，双崖突起如藩垣。",
      "神龙在槛虎被缚，自然拿攫还腾奔。巨石中央列戈戟，云霾雨蛰磐孤根。",
      "潆洄未肯注东海，朝宗讵识天王尊。天吴九首作窟宅，当年割据哀公孙。",
      "老蛟昼号猿夜啸，估客万里伤心魂。疑是共工怒，头触昆仑折天柱。",
      "又似樊将军，毛发冲冠皆倒竖。丛祠血食饱淫昏，开凿无人念神禹。",
      "岸边林立黄头儿，负戴装囊半村女。攀萝扪葛胜丁男，头上银钗已非古。",
      "行旅纷纷学鱼贯，邻船隔舫更相唤。一舟才过万人呼，沙头杂坐忘餐饭。",
      "西来𦨴艚去如箭，死丧之色人人面。涛声断处即安澜，咫尺分明割乡县。",
      "舟人酾酒妻孥喜，历尽惊湍观已止。艰危莫漫数黄牛，鹿角狼头曹桧耳。"
    ]
  },
  {
    "id": "adcfe4db8181199dc92a5952a9133436",
    "title": "渡黄河",
    "authorName": "宋琬",
    "authorId": "adcfe4db8181199de9fd7c2c757f843a",
    "dynasty": "清",
    "content": [
      "倒泻银河事有无，掀天浊浪只须臾。",
      "人间更有风涛险，翻说黄河是畏途。"
    ],
    "intro": "黄河浊浪排空，仿佛银河倒泻，惊涛骇浪震慑人心。但在经历社会人生诸多磨难的诗人看来，这一切都是微不足道的。这种反衬手法的运用，更加突出了诗人对现实人生的深刻领悟，揭示了社会生活中人情险恶的一面。"
  },
  {
    "id": "adcfe4db8181199d06f42e6c67e95951",
    "title": "初秋即事",
    "authorName": "宋琬",
    "authorId": "adcfe4db8181199de9fd7c2c757f843a",
    "dynasty": "清",
    "content": [
      "瘦骨秋来强自支，愁中喜读晚唐诗。",
      "孤灯寂寂阶虫侵，秋雨秋风总不知。"
    ]
  },
  {
    "id": "adcfe4db8181199d0888a15251b757f6",
    "title": "江上阻风 ",
    "authorName": "宋琬",
    "authorId": "adcfe4db8181199de9fd7c2c757f843a",
    "dynasty": "清",
    "appreciation": "这是一首从被疲困和乏味牢牢攫住的心灵发出的哀愁之吟，前两句主要绘述无聊之状，后两句着重诉说悲愁之思。\n在长江中坐船旅行的人，一旦对两岸风景失去新奇感后，就会陷入难以忍受的无聊之境。随着水波的摇荡，人终日昏昏欲睡，精神萎疲。宋琬此刻的情形正是如此，他用“睡”字作为诗歌的开始，准确地道出了江上行旅的特点。诗人因无聊而入睡，醒后无聊依旧。他信步走到船尾，倚靠舵楼，西望遥远的瞿塘峡，实际上作者要指的是四川。此句意谓旅程仍很邈远，表明诗人希望尽早结束这趟乏味的行旅生活的心情。\n后两句诗的意思是说，江水被大风吹刮，涌起了层层白色的浪头，而长江上的“征人”，被风阻断行程，心怀忧伤，一夜之间也愁白了头发。“共白头”兼指江水和“征人”而言，“白头”是一种比喻，用以写景；征人在一夜间愁白头发，是一种夸张，借以抒情，诗中这种情与景密切、有机的联系，增加了描写的生动。“长江巨浪”与“征人泪”组成的句子，前者对后者起着衬托作用，使征人的哀愁更显深重。“征人”是作者自况，然又不仅是指作者一人，由此能够联想到古往今来众多的江上行旅者的情形，这样，诗人与千古行人的悲怀互相交合，诗歌境界也更为开阔。\n宋琬这次入川任事，虽然脱离了羁縻之苦，洗刷了不白之冤，可是生活的曲折使他对人生理解更深，对官场看得更透，他感到仕途之上就如江上行舟，风急浪高，危象环伏。因而比较忧虑和悲观。这次上任后第二年他就去世了，与他在“江上阻风”时已预感到要江上覆舟不是没有一点相关。此诗虽为一绝句，却是宋琬晚年心灵的投影。",
    "content": [
      "睡起无聊倚舵楼，瞿塘西望路悠悠。",
      "长江巨浪征人泪，一夜西风共白头。"
    ],
    "comment": [
      "中国作家协会会员王琳：宋琬的这首小诗典型地写出了清初文人在高压统治之下惊惧惶恐，愤懑悲凉的心态，而以白浪来比喻白发，更是前所未有的新奇手法，足可使此诗的艺术魅力，丝毫不逊色于它的社会认识作用。（《元明清诗鉴赏辞典》）"
    ],
    "translation": "睡醒起身心绪无聊，闲倚着舵楼，西望瞿塘水路悠悠，前程未可酬。\n风险浪惊船阻江上，客思洒清泪，一夜西风吹白浪头，愁白游子头。",
    "intro": "《江上阻风》是清代诗人宋琬创作的一首七言绝句。这首诗前两句直抒胸臆，主要绘述无聊之状；后两句运用了比喻、夸张、拟人的修辞手法，着重诉说悲愁之思。此诗用语奇丽，比喻清新，委婉含蓄；寓情于景，情景交融。",
    "annotation": [
      "阻风：受大风影响，而阻断行程。",
      "瞿塘：即瞿塘峡，在四川奉节县东，为长江三峡之首，诗中为四川的代称。",
      "悠悠：遥远的样子。",
      "征人：行旅者。",
      "共白头：兼指江水和征人而言。"
    ]
  },
  {
    "id": "adcfe4db8182c33855d7b83d86a6ce28",
    "title": "送杨利叔东归",
    "authorName": "江昶",
    "authorId": "adcfe4db8182c338d1457b72d1457b72",
    "dynasty": "清",
    "content": [
      "自慨无交事事非，故人又报动征騑。",
      "黄花香后三秋老，红叶声中一棹归。",
      "鼙鼓东南民力竭，风尘书剑壮心违。",
      "可能借我凌云笔，化作阳戈挽落晖。"
    ]
  },
  {
    "id": "adcfe4db8189397bc3e79c60a58acdc7",
    "title": "游戒坛山赠寺僧达文",
    "authorName": "赵大经",
    "authorId": "adcfe4db8189397bd1457b72d1457b72",
    "dynasty": "清",
    "content": [
      "河流混混渡桑干，云际朱楼指戒坛。",
      "细马一鞭忘荦确，春衣重袭怯高寒。",
      "塔中铃语僧应解，石上松髯客许攀。",
      "欲向名山询故事，多闻喜得见阿难。"
    ]
  },
  {
    "id": "adcfe4db818cca820fcfd9d7ae38f0cb",
    "title": "寄家兄春溪",
    "authorName": "王应垣",
    "authorId": "adcfe4db818cca82d1457b72d1457b72",
    "dynasty": "清",
    "content": [
      "折腰犹作吏，甲乙滥科名。",
      "君已郎官贵，我为山水行。",
      "春云障潍曲，秋月隔沧瀛。",
      "天际孤鸿渺，何时向北征。"
    ]
  },
  {
    "id": "adcfe4db8191ea9077805c418c078015",
    "title": "夏日柬章紫仪",
    "authorName": "王熙",
    "authorId": "adcfe4db8191ea90efb76cff375c7134",
    "dynasty": "清",
    "content": [
      "思君好亭子，闭户即山林。",
      "绕屋清光回，盈阶碧草深。",
      "素琴宜静夜，凉月发高吟。",
      "此地疑无暑，微风起夕阴。"
    ]
  },
  {
    "id": "adcfe4db8191ea90cc09f52021e74684",
    "title": "少楼冬月",
    "authorName": "王熙",
    "authorId": "adcfe4db8191ea90efb76cff375c7134",
    "dynasty": "清",
    "content": [
      "向夕烟消大地平，海洋扶月上瑶京。",
      "山河影射千门静，城阙光涵太液清。",
      "霜静高旻流素籁，风微小阁敞新晴。",
      "邻钟欲动光初满，萧瑟还惊离别情。"
    ]
  },
  {
    "id": "adcfe4db8191ea9077405d10bfb83723",
    "title": "紫竹院",
    "authorName": "王熙",
    "authorId": "adcfe4db8191ea90efb76cff375c7134",
    "dynasty": "清",
    "content": [
      "紫竹禅关迥，虚亭老树前。",
      "槛低花影静，林密鸟声传。",
      "钟梵闲清书，池塘遍野泉。",
      "夕阳楼影下，归骑破春烟。"
    ]
  },
  {
    "id": "adcfe4db81a77a96ade1faac028e8f1e",
    "title": "夜至江神庙看月怀焦山觉上人",
    "authorName": "钱枚",
    "authorId": "adcfe4db81a77a967283518d3fab5890",
    "dynasty": "清",
    "content": [
      "江神庙前江月寒，汉女红妃踏浪还。",
      "永夜鱼龙朝绛节，四天笙鹤响秋山。",
      "波声隐隐银河上，云气亭亭帐殿间。",
      "知有闲僧识清净，未应乘月闭禅关。"
    ]
  },
  {
    "id": "adcfe4db81a77a964bac9398411d6a4a",
    "title": "咏怀堂故址",
    "authorName": "钱枚",
    "authorId": "adcfe4db81a77a967283518d3fab5890",
    "dynasty": "清",
    "content": [
      "璧月依然寂寞圆，飘零燕子小红笺。",
      "君王一唱无愁曲，赵鬼梅虫尽可怜。"
    ]
  },
  {
    "id": "adcfe4db81ab9e1ddb23074290d3f3fb",
    "title": "九日登酉山",
    "authorName": "李光谦",
    "authorId": "adcfe4db81ab9e1dd1457b72d1457b72",
    "dynasty": "清",
    "content": [
      "断续青烟起涧阿，隔城听彻采樵歌。",
      "疏林下碍登高目，无数秋山夕照多。"
    ]
  },
  {
    "id": "adcfe4db81ab9e1d59ab8eb4485bbafc",
    "title": "访张海涛广文留饮至夜",
    "authorName": "李光谦",
    "authorId": "adcfe4db81ab9e1dd1457b72d1457b72",
    "dynasty": "清",
    "content": [
      "停杯忽无言，仰视星河朗。",
      "流萤竹外飞，寒露松间响。",
      "遥闻钟一声，明月墙东上。"
    ]
  },
  {
    "id": "adcfe4db81abbc4d133d76f66f671187",
    "title": "龙亢幕斋初成",
    "authorName": "汪荣棠",
    "authorId": "adcfe4db81abbc4dd1457b72d1457b72",
    "dynasty": "清",
    "content": [
      "小筑茅斋芟绿芜，莳花垒石足清娱。",
      "当窗杨柳为屏障，绕屋溪山即画图。",
      "旧设药阑添鸭脚，新栽湘竹隐虾须。",
      "幽闲地僻无余事，一卷《南华》对茗炉。"
    ]
  },
  {
    "id": "adcfe4db81abbc4d573a33b4c9114d93",
    "title": "狂歌",
    "authorName": "汪荣棠",
    "authorId": "adcfe4db81abbc4dd1457b72d1457b72",
    "dynasty": "清",
    "content": [
      "鸡鸣声胶胶，拔剑起独舞。",
      "斫地歌慷慨，肝胆郁难吐。",
      "人寿祇百年，何庸徒自苦。",
      "两丸互西东，颠倒由元父。",
      "昼行而夜伏，块与群尸伍。",
      "我欲赴赤城，散发骑猛虎。",
      "咳唾昆仑巅，化作洗兵雨。"
    ]
  },
  {
    "id": "adcfe4db81abbc4d9d1cb0e93d15295a",
    "title": "秋暮郊外",
    "authorName": "汪荣棠",
    "authorId": "adcfe4db81abbc4dd1457b72d1457b72",
    "dynasty": "清",
    "content": [
      "西风飒飒吹老晴，夕阳欲下寒鸦鸣。",
      "荒村烟瞑蟙䘃舞，牧竖倒跨牛背行。",
      "飞鸟随云瞥眼过，卧石蹲虎拦脚横。",
      "隔林忽送梵钟响，独立苍茫无限情。"
    ]
  },
  {
    "id": "adcfe4db81abbc4dcaf39578545c98bd",
    "title": "酬遁翁",
    "authorName": "汪荣棠",
    "authorId": "adcfe4db81abbc4dd1457b72d1457b72",
    "dynasty": "清",
    "content": [
      "烈风荡白日，大野晶以苍。",
      "豺狼塞路隅，旌旆都仓皇。",
      "湖干有一士，冥若云鸿翔。",
      "大音声自希，短褐气自昌。",
      "朅来共尊酒，言简心弥长。",
      "赠我新诗篇，险语惊雷硠。",
      "久企郑公里，幸登元伯堂。",
      "数楹閟泉壑，四壁堆琳琅。",
      "杯酒话乾坤，檐花映深觞。",
      "君如泉在山，我如马脱缰。",
      "静躁虽各殊，共此肝与肠。",
      "愿为丰城剑，双飞入混茫。"
    ]
  },
  {
    "id": "adcfe4db81b255b8715e47d07dbbd0c3",
    "title": "晨起",
    "authorName": "黄文瀚",
    "authorId": "adcfe4db81b255b8d1457b72d1457b72",
    "dynasty": "清",
    "content": [
      "几日潇潇雨，闲庭长绿芜。",
      "家贫诗梦稳，春老客情孤。",
      "隔院鸣鸠妇，空梁绕燕雏。",
      "汲泉烧活火，一盏助清娱。"
    ]
  },
  {
    "id": "adcfe4db81bea3e7e6d73a1206fd7912",
    "title": "柬汪蛟门主政",
    "authorName": "张云章",
    "authorId": "adcfe4db81bea3e77437d13674563ba2",
    "dynasty": "清",
    "content": [
      "新篇磊落夜光多，奕奕翔鸾肯换鹅。",
      "蠹简漫怜金薤叶，饥肠真饱玉山禾。",
      "长留怀袖微风发，苦忆梧桐疏雨过。",
      "未许委心松菊径，怡颜且得向庭柯。"
    ]
  },
  {
    "id": "adcfe4db81bea3e7f3b6e782b77d97d8",
    "title": "观星台登眺",
    "authorName": "张云章",
    "authorId": "adcfe4db81bea3e77437d13674563ba2",
    "dynasty": "清",
    "content": [
      "蜿蜒东来紫气浮，环回下瞰碧漪流。",
      "乾坤法象开双阙，星斗光华烛九州。",
      "西邸集书陈要略，南朝古庙俨垂旒。",
      "只今寂寞江山冷，犹有衣冠夜出游。"
    ]
  },
  {
    "id": "adcfe4db81bea3e7e31fca15dd44b1bf",
    "title": "书怀呈朱检讨竹垞",
    "authorName": "张云章",
    "authorId": "adcfe4db81bea3e77437d13674563ba2",
    "dynasty": "清",
    "content": [
      "赠策修门马首东，伶俜已忍十年中。",
      "谷寒不转吹邹律，羽退真遭过宋风。",
      "诗以穷工宁数我，官因名折只思公。",
      "相寻粗整轮蹄了，人去长安已觉空。"
    ]
  },
  {
    "id": "adcfe4db81bea3e7e31fca1584890f27",
    "title": "书怀呈朱检讨竹垞",
    "authorName": "张云章",
    "authorId": "adcfe4db81bea3e77437d13674563ba2",
    "dynasty": "清",
    "content": [
      "镜里霜髭镊数茎，长贫已分老诸生。",
      "敢言豹雾文章隐，肯为牛衣涕泪倾。",
      "吹彻黄钟君子舌，遗将金错美人情。",
      "此身何事酬知己，名节如山晚或成。"
    ]
  },
  {
    "id": "adcfe4db81bea3e7baab5fde4c4633b6",
    "title": "三士叹",
    "authorName": "张云章",
    "authorId": "adcfe4db81bea3e77437d13674563ba2",
    "dynasty": "清",
    "content": [
      "嗟哉燕士左与羊，狗屠不事节义张。楚王好士声播扬，翩然二子同裹粮。",
      "楚南燕北路阻长，山深雨雪雱且凉。桃乎慷慨泪数行，势不两生以一当。",
      "推尔食，解我衣，我才差短死则宜。我能死，尔能生，生见楚王功两成。",
      "道傍十围木，虫蚁穴其腹。古之翳桑人，于焉同一哭。",
      "哀也含泪不敢弹，楚王一见尊大官。树中有友形影乾，陈词再拜王慨叹。",
      "士为我死死不棺，葬之以礼衣冠完。哀也对食忍独餐，下报我友颜不汗。",
      "人间交态多欺谩，吾于二子无讥谗。嗟乎哉！戎夷亦死鲁郭门，彼为国士友何人。"
    ]
  },
  {
    "id": "adcfe4db81bea3e73d7f3668e31e93c6",
    "title": "荆山",
    "authorName": "张云章",
    "authorId": "adcfe4db81bea3e77437d13674563ba2",
    "dynasty": "清",
    "content": [
      "吾经荆玉山，未惬登探愿。",
      "闻说洞中石，玲珑抟雪霰。",
      "玉生固有胎，不以青黑绚。",
      "卞和彼何人，抱璞奚必献。",
      "再刖自所取，无媒而频炫。",
      "士诈常夺真，物贵不敌贱。",
      "泣之亦何为，毋乃剧尤怨。",
      "孰云空山猿，荆人哭佐卞。",
      "陋哉何曾言，望道信未见。"
    ]
  },
  {
    "id": "adcfe4db81c892fef843381d8ce4a810",
    "title": "咏菊八首",
    "authorName": "陈尚恂",
    "authorId": "adcfe4db81c892fed1457b72d1457b72",
    "dynasty": "清",
    "content": [
      "西风几日撼园林，霜压黄花气象森。",
      "断雁关河伤晚节，寒蛩篱落怨秋阴。",
      "幽香易入诗人梦，芳讯频惊客子心。",
      "一度相思一惆怅，斜阳门巷起寒砧。"
    ]
  },
  {
    "id": "adcfe4db81c892fef843381d1d46d91a",
    "title": "咏菊八首",
    "authorName": "陈尚恂",
    "authorId": "adcfe4db81c892fed1457b72d1457b72",
    "dynasty": "清",
    "content": [
      "谁家老圃影横斜，曳杖寻秋感鬓华。",
      "便拟古梅探雪海，难携片石上星槎。",
      "重阳野外无停屐，薄暮城头有断笳。",
      "待得王郎来送洒，陶公三径已开花。"
    ]
  },
  {
    "id": "adcfe4db81c892fef843381d1ff17da4",
    "title": "咏菊八首",
    "authorName": "陈尚恂",
    "authorId": "adcfe4db81c892fed1457b72d1457b72",
    "dynasty": "清",
    "content": [
      "柴桑幽赏对斜晖，处士风流话少微。",
      "伴我悲秋蛩欲语，替人窥艳蝶先飞。",
      "东篱题咏名争重，西榭平章愿岂违。",
      "花与诗人同格调，郊寒岛瘦胜痴肥。"
    ]
  },
  {
    "id": "adcfe4db81c892fef843381df485e2c7",
    "title": "咏菊八首",
    "authorName": "陈尚恂",
    "authorId": "adcfe4db81c892fed1457b72d1457b72",
    "dynasty": "清",
    "content": [
      "寥落秋堂对奕棋，一龛花影佛慈悲。",
      "金蕤琼蕊安排后，玉甃铜瓶供养时。",
      "小雨湘帘初梦觉，高风栗里每神驰。",
      "独于晚节饶清福，泉石偏劳位置思。"
    ]
  },
  {
    "id": "adcfe4db81c892fef843381d99220595",
    "title": "咏菊八首",
    "authorName": "陈尚恂",
    "authorId": "adcfe4db81c892fed1457b72d1457b72",
    "dynasty": "清",
    "content": [
      "杖藜携酒上齐山，斜插花枝胜会闲。",
      "落帽霜华生鬓发，登高云物望乡关。",
      "陶公已去频搔首，谢傅重来定笑颜。",
      "莫讶头衔殊冷淡，前身琼苑本清班。"
    ]
  },
  {
    "id": "adcfe4db81c892fef843381d456b67c1",
    "title": "咏菊八首",
    "authorName": "陈尚恂",
    "authorId": "adcfe4db81c892fed1457b72d1457b72",
    "dynasty": "清",
    "content": [
      "采采黄精挂杖头，山南山北几经秋。",
      "半筐秀色添新味，满把繁英尽浣愁。",
      "骨格拚教如瘦鹤，江湖何处不饥鸥。",
      "安能独效灵均意，欲种糇粮偏九州。"
    ]
  },
  {
    "id": "adcfe4db81c892fef843381d7c960263",
    "title": "咏菊八首",
    "authorName": "陈尚恂",
    "authorId": "adcfe4db81c892fed1457b72d1457b72",
    "dynasty": "清",
    "content": [
      "青州从事竟无功，酒德新题曲部中。",
      "满瓮分明凝玉露，一瓢容易醉金风。",
      "篱边味淡衣宜白，座上香浮友是红。",
      "益寿从来疑有术，不须佳酿乞仙翁。"
    ]
  },
  {
    "id": "adcfe4db81c892fef843381d628b479a",
    "title": "咏菊八首",
    "authorName": "陈尚恂",
    "authorId": "adcfe4db81c892fed1457b72d1457b72",
    "dynasty": "清",
    "content": [
      "蓦来枫径路逶迤，绘出秋花近野陂。",
      "落笔自含高世想，披图谁肖傲霜枝。",
      "冰瓯点缀神先瘦，玉蕊缤纷节不移。",
      "淡到无言如可读，焚香镇日画帘垂。"
    ]
  },
  {
    "id": "adcfe4db81d62c9f9f6cc6dcc431bbb9",
    "title": "道士洑晚望",
    "authorName": "余溥",
    "authorId": "adcfe4db81d62c9fd1457b72d1457b72",
    "dynasty": "清",
    "content": [
      "路向黄州发，春风送客行。",
      "暝烟延野色，落日走江声。",
      "历历渔翁舍，悠悠旅客情。",
      "重兵江楚扼，世泰卷旗旌。"
    ]
  },
  {
    "id": "adcfe4db81d62c9fb14b8a89cc2320b1",
    "title": "辰沅舟中",
    "authorName": "余溥",
    "authorId": "adcfe4db81d62c9fd1457b72d1457b72",
    "dynasty": "清",
    "content": [
      "五溪环似带，二酉列如屏。",
      "云矗两岩黑，天余一线青。",
      "滩声晴亦雨，岚气昼还冥。",
      "耳目惬幽趣，樵歌入暮听。"
    ]
  },
  {
    "id": "adcfe4db81d62c9ff45862fb4c96e8a0",
    "title": "登瓜州城吊古",
    "authorName": "余溥",
    "authorId": "adcfe4db81d62c9fd1457b72d1457b72",
    "dynasty": "清",
    "content": [
      "帆樯塞路去舟迟，来倚高城八月时。",
      "荒渚草封王播宅，寒空云暗佛狸祠。",
      "江声东走秋风壮，山势西蟠夕照欹。",
      "京口从来关锁钥，将军节钺控南维。"
    ]
  },
  {
    "id": "adcfe4db81dc2214257d8b756dafbd96",
    "title": "宿香严寺绝顶",
    "authorName": "高塞",
    "authorId": "adcfe4db81dc221452c5189314851003",
    "dynasty": "清",
    "content": [
      "雨霁空山夕，寻幽入杳冥。",
      "云封千涧白，露濯万峰青。",
      "飞鸟依檐宿，流泉伏枕听。",
      "朦胧空翠里，孤月自亭亭。"
    ]
  },
  {
    "id": "adcfe4db81dc221460f9ddf52ab82490",
    "title": "宿向阳寺",
    "authorName": "高塞",
    "authorId": "adcfe4db81dc221452c5189314851003",
    "dynasty": "清",
    "content": [
      "圣朝存象法，古寺复闻钟。",
      "花引山门路，云封野殿松。",
      "高斋谈静理，远屿淡秋容。",
      "日暮还携杖，月明林外峰。"
    ]
  },
  {
    "id": "adcfe4db81dc2214f0f15cfa784c6dde",
    "title": "大安寺",
    "authorName": "高塞",
    "authorId": "adcfe4db81dc221452c5189314851003",
    "dynasty": "清",
    "content": [
      "万仞盘危磴，千峰此独尊。",
      "山光澄宿雾，海色上朝暾。",
      "野殿松杉古，残碑岁月存。",
      "悠然云外想，何必问花源。"
    ]
  },
  {
    "id": "adcfe4db81dc2214a2fc08982846295c",
    "title": "丙午中秋",
    "authorName": "高塞",
    "authorId": "adcfe4db81dc221452c5189314851003",
    "dynasty": "清",
    "content": [
      "碧天如水夜初凉，三五蟾光满帝乡。",
      "何处笙歌侵晓漏，几家砧杵急秋霜。",
      "仙台深闭金茎露，月殿高悬桂子香。",
      "独抱幽怀浑不寐，西风雁唳到虚堂。"
    ]
  },
  {
    "id": "adcfe4db81dc2214294c97985a02bf07",
    "title": "戊申春日行次蓟门登独乐寺阁",
    "authorName": "高塞",
    "authorId": "adcfe4db81dc221452c5189314851003",
    "dynasty": "清",
    "content": [
      "春雨湿归鞅，行色藉以沐。",
      "落日投蓟门，遂寄禅宫宿。",
      "谁为初地功，高楼倚空筑。",
      "梯云历层楹，聊纵千里目。",
      "回飙递晓钟，薄雾笼寒竹。",
      "芳草丽郊原，新林变川陆。",
      "岂意路道人，复此慰幽独。",
      "临风思近睽，倚槛恣遥瞩。",
      "渤海杳漭沆，盘山互纡曲。",
      "安期驻秦銮，广成降帝屋。",
      "圣哲既已往，陈迹遗岩谷。",
      "空同与沧溟，烟波恒断续。"
    ]
  },
  {
    "id": "adcfe4db81df7a6eaad10900922a68a8",
    "title": "阅兵松潘道中作",
    "authorName": "刘秉璋",
    "authorId": "adcfe4db81df7a6efaacbcd573e0f748",
    "dynasty": "清",
    "content": [
      "铃辕小队拥旌旗，嘉命恭承远视师。",
      "马齿六旬吾老矣，羊肠九折命驱之。",
      "层峦细入龙眠画，秀岭雄于太白诗。",
      "匹练悬流三百里，匡庐瀑布未云奇。"
    ]
  },
  {
    "id": "adcfe4db81df7a6e4c3aa12a7060a82d",
    "title": "归田自述",
    "authorName": "刘秉璋",
    "authorId": "adcfe4db81df7a6efaacbcd573e0f748",
    "dynasty": "清",
    "content": [
      "元龙意气昔何如，荏苒光阴付子虚。",
      "政绩不登循吏传，文章岂有茂陵书。",
      "死犹腐草萤光点，生比寒花蝶梦苏。",
      "壮不如人今老矣，片帆东去啖鲥鱼。"
    ]
  },
  {
    "id": "adcfe4db81df7a6e4c3aa12a44049fba",
    "title": "归田自述",
    "authorName": "刘秉璋",
    "authorId": "adcfe4db81df7a6efaacbcd573e0f748",
    "dynasty": "清",
    "content": [
      "望见蓬庐喜欲颠，弟兄慰问笑喧阗。",
      "豪赀富拥书千卷，醉态狂歌诗一篇。",
      "清白差堪贻子姓，烧丹何必学神仙。",
      "兴来沽酒招朋好，斫脍烹雌足俸钱。"
    ]
  },
  {
    "id": "adcfe4db81df7a6e5de9388f3c8f9949",
    "title": "习静园用顾幼耕韵",
    "authorName": "刘秉璋",
    "authorId": "adcfe4db81df7a6efaacbcd573e0f748",
    "dynasty": "清",
    "content": [
      "旧院习已荒，榛芜翳众绿。命匠稍经营，累石间疏竹。",
      "习静亦偶然，为迓高贤躅。诙诡语惊人，啸歌声满屋。",
      "宾朋亦既醉，主人请继烛。官样与儒风，一齐高阁束。",
      "欢笑忽欷歔，惊心羲驭速。皓首百无成，终须同草木。",
      "蓬筚多穷黎，众乐惭于独。宠命忝缨组，幽怀寄泉谷。",
      "《道德》五千言，止足义已熟。欲乞衰朽身，乡关驰梦毂。",
      "一壑犹能专，生平愿已足。此如传舍然，徒尔劳板筑。",
      "新诗惠衮褒，盥手百回读。"
    ]
  },
  {
    "id": "adcfe4db81f26b2e26387d872307c157",
    "title": "送杨昀谷比部理刑热河",
    "authorName": "许受衡",
    "authorId": "adcfe4db81f26b2ed1457b72d1457b72",
    "dynasty": "清",
    "content": [
      "鄂博依南极，朝廷重北门。",
      "镇边资富范，决狱访申辕。",
      "驿路秋心肃，官仪汉室尊。",
      "旗亭漫回首，车马正云屯。"
    ]
  },
  {
    "id": "adcfe4db81f26b2e0be05ce762c0711f",
    "title": "丁酉元旦口占",
    "authorName": "许受衡",
    "authorId": "adcfe4db81f26b2ed1457b72d1457b72",
    "dynasty": "清",
    "content": [
      "瞥眼光阴卅六年，春风送我到幽燕。",
      "宦途冷淡身如寄，客思迷离梦未圆。",
      "北地莺花嫌太晚，南朝烟柳忆从前。",
      "料如念远书应达，每为循陔一惘然。"
    ]
  },
  {
    "id": "adcfe4db81f5d8303d855859aa0caea0",
    "title": "过江州有感",
    "authorName": "崔华",
    "authorId": "adcfe4db81f5d8300771fc6fb59a51a3",
    "dynasty": "清",
    "content": [
      "但得绝流去，此行非我身。",
      "有军挥白羽，无令不朱轮。",
      "坐失邯郸策，空嗟洮水人。",
      "故园花已落，惆怅老风尘。"
    ]
  },
  {
    "id": "adcfe4db81f5d8300b82056f54b951b8",
    "title": "浒墅舟中别相送诸子",
    "authorName": "崔华",
    "authorId": "adcfe4db81f5d8300771fc6fb59a51a3",
    "dynasty": "清",
    "content": [
      "溶溶月色漾河湄，晓起频将玉笛吹。",
      "同上邮亭忘别绪，独行驿岸解相思。",
      "丹枫江冷人初去，黄叶声多酒不辞。",
      "此路三千今日始，蓟门回首雪霜时。"
    ]
  },
  {
    "id": "adcfe4db81f5d83029cf4de5fd93e82f",
    "title": "题严陵钓台其三",
    "authorName": "崔华",
    "authorId": "adcfe4db81f5d8300771fc6fb59a51a3",
    "dynasty": "清",
    "content": [
      "水习荆南公，步习大司马。",
      "此时烟蒙蒙，羊裘卧月下。"
    ]
  },
  {
    "id": "adcfe4db81f5d83029cf4de5d131ab03",
    "title": "题严陵钓台其三",
    "authorName": "崔华",
    "authorId": "adcfe4db81f5d8300771fc6fb59a51a3",
    "dynasty": "清",
    "content": [
      "影落台千尺，光连水一隅。",
      "我来亦爱此，不独是狂奴。"
    ]
  },
  {
    "id": "adcfe4db81f5d83025629e14e2cefb3a",
    "title": "江上",
    "authorName": "崔华",
    "authorId": "adcfe4db81f5d8300771fc6fb59a51a3",
    "dynasty": "清",
    "content": [
      "萧瑟满江上，一雁蘋际飞。",
      "水气杂渔烟，微茫入清辉。",
      "淡怀如高秋，生业在钓矶。",
      "大鱼饵不受，贪饵鱼不肥。",
      "断丝弃中流，石上散发晞。"
    ]
  },
  {
    "id": "adcfe4db81f5d83026c36b93d2897e50",
    "title": "题严陵钓台",
    "authorName": "崔华",
    "authorId": "adcfe4db81f5d8300771fc6fb59a51a3",
    "dynasty": "清",
    "content": [
      "功名莫后人，云台已㛹娟。",
      "生不能封侯，何当故人怜。"
    ]
  },
  {
    "id": "adcfe4db81f5d83026c36b93738d6ca2",
    "title": "题严陵钓台",
    "authorName": "崔华",
    "authorId": "adcfe4db81f5d8300771fc6fb59a51a3",
    "dynasty": "清",
    "content": [
      "昔年吴市门，辛苦南昌尉。",
      "应为妇翁留，七里光炯翠。"
    ]
  },
  {
    "id": "adcfe4db820b0761975ae9bbb8c9fd33",
    "title": "赠别姜如须",
    "authorName": "宋琏",
    "authorId": "adcfe4db820b0761d1457b72d1457b72",
    "dynasty": "清",
    "content": [
      "故乡丛菊任蒿莱，潦倒荒亭倚酒杯。",
      "越鸟频惊华发尽，吴山犹带夏云来。",
      "十年大漠催关笛，一夜寒江尽落梅。",
      "南国至今多旧迹，知君更上越王台。"
    ]
  },
  {
    "id": "adcfe4db82100cb9ae63e838cc5ec017",
    "title": "瓒甥诗至次韵答之",
    "authorName": "王尔膂",
    "authorId": "adcfe4db82100cb9d1457b72d1457b72",
    "dynasty": "清",
    "content": [
      "羡尔桐阴什，才随雁影过。",
      "承家良足韪，似舅未为多。",
      "彩笔秋垂露，灵心夜贯河。",
      "由来风雅事，无若后生何。"
    ]
  },
  {
    "id": "adcfe4db82100cb97ae82e142617e355",
    "title": "谡园看红叶",
    "authorName": "王尔膂",
    "authorId": "adcfe4db82100cb9d1457b72d1457b72",
    "dynasty": "清",
    "content": [
      "不知青玉树，谁作赤霞匀。",
      "老至翻能媚，秋深欲当春。",
      "无风宵亦坠，着露晓尤新。",
      "何事悲萧索，寒光自照人。"
    ]
  },
  {
    "id": "adcfe4db82100cb9aa033edca82df997",
    "title": "有以琴命予者赋谢",
    "authorName": "王尔膂",
    "authorId": "adcfe4db82100cb9d1457b72d1457b72",
    "dynasty": "清",
    "content": [
      "雁行中断最堪悲，壁挂青桐匣贮丝。",
      "日上晴窗闲袖手，十年心事阿谁知。"
    ]
  },
  {
    "id": "adcfe4db8234229def76cb449ab08924",
    "title": "赠徐凤麓",
    "authorName": "程岫",
    "authorId": "adcfe4db8234229dd1457b72d1457b72",
    "dynasty": "清",
    "content": [
      "积雨消春日，羁人叹暮年。",
      "淮流寒照树，乡梦夜闻鹃。",
      "旧业浮云外，游装短棹前。",
      "亲知零落尽，去住总凄然。"
    ]
  },
  {
    "id": "adcfe4db8234229d35cab2282d6f37b7",
    "title": "杂诗",
    "authorName": "程岫",
    "authorId": "adcfe4db8234229dd1457b72d1457b72",
    "dynasty": "清",
    "content": [
      "木棉初种时，其子皆露天。",
      "意在衣被人，不肯为人怜。",
      "我行忽见之，三叹心惕然。",
      "感此复再拜，草中有大贤。",
      "丈夫生宇内，岂止图自全。",
      "鹑衣瓮牗下，措意在八埏。",
      "杯水虽至微，味亦同深渊。",
      "泰山非不高，远视等一卷。",
      "但使志今存，何必快目前。",
      "惜哉彼下士，白发守遗编。"
    ]
  },
  {
    "id": "adcfe4db823abc647b6368ac880513ca",
    "title": "赠苏卮园",
    "authorName": "桂馥",
    "authorId": "adcfe4db823abc644fa53be9dc40b712",
    "dynasty": "清",
    "content": [
      "不见空山老，遗文都讲知。",
      "孤怀违世好，静力定群疑。",
      "贫借僧寮坐，闲为弟子师。",
      "名山图籍在，白首共相持。"
    ]
  },
  {
    "id": "adcfe4db823abc64a2cd91988884934d",
    "title": "柯枯里",
    "authorName": "桂馥",
    "authorId": "adcfe4db823abc644fa53be9dc40b712",
    "dynasty": "清",
    "content": [
      "毒热柯枯里，诸蛮旧托栖。",
      "大河流水腐，旷野怪虫啼。",
      "夏叶先霜染，晴山带瘴低。",
      "欲寻投宿处，只有一招提。"
    ]
  },
  {
    "id": "adcfe4db823abc648cd276bef40d7b62",
    "title": "别莱州友人",
    "authorName": "桂馥",
    "authorId": "adcfe4db823abc644fa53be9dc40b712",
    "dynasty": "清",
    "content": [
      "东隅无事足徜徉，怕见春风客路长。",
      "住一年来如故里，别诸君去又他乡。",
      "长山云断天边雁，沧海田荒梦里桑。",
      "剩有涛音诗数卷，累人打叠满巾箱。"
    ]
  },
  {
    "id": "adcfe4db823abc647dd95ae9663f2b1d",
    "title": "沂州",
    "authorName": "桂馥",
    "authorId": "adcfe4db823abc644fa53be9dc40b712",
    "dynasty": "清",
    "content": [
      "茫茫大道接琅琊，齐鲁遗风纪世家。",
      "山到南徐如勒马，水连东海尽盘蛇。",
      "鄫城麦秀朝飞雉，蒙顶云开夜采茶。",
      "千里穷原多古意，空随节物惜年华。"
    ]
  },
  {
    "id": "adcfe4db823abc642d16d875c0170848",
    "title": "遣怀",
    "authorName": "桂馥",
    "authorId": "adcfe4db823abc644fa53be9dc40b712",
    "dynasty": "清",
    "content": [
      "开遍低棚扁豆花，随人去住总天涯。",
      "秋风已老犹题扇，布被新凉顿忆家。",
      "病后壶觞成故友，梦中草木长春芽。",
      "临窗破闷披书帙，不为生徒坐绛纱。"
    ]
  },
  {
    "id": "adcfe4db823abc64d93467c55a50c6c7",
    "title": "大理",
    "authorName": "桂馥",
    "authorId": "adcfe4db823abc644fa53be9dc40b712",
    "dynasty": "清",
    "content": [
      "点苍洱海捍边城，蒙段销除六诏平。",
      "山作围屏十九叠，水如初月二三生。",
      "龙关地接蜻蛉近，鸳浦云连铁柱横。",
      "万里提封无事日，犹烦重镇戍雄兵。"
    ]
  },
  {
    "id": "adcfe4db823abc64503c6f89b8b89ecf",
    "title": "题画",
    "authorName": "桂馥",
    "authorId": "adcfe4db823abc644fa53be9dc40b712",
    "dynasty": "清",
    "content": [
      "淡黄柳色小沙堤，昨夜微霜秋满溪。",
      "月晓风清人未到，藕香常在钓船西。"
    ]
  },
  {
    "id": "adcfe4db823abc64420c6dab42277c5d",
    "title": "王麓台画",
    "authorName": "桂馥",
    "authorId": "adcfe4db823abc644fa53be9dc40b712",
    "dynasty": "清",
    "content": [
      "叠叠青山是富春，浮岚暖翠隔江津。",
      "孤村十日黄梅雨，行尽松阴不见人。"
    ]
  },
  {
    "id": "adcfe4db823abc648b07265cfd7a3d48",
    "title": "高丽海苔笺扇",
    "authorName": "桂馥",
    "authorId": "adcfe4db823abc644fa53be9dc40b712",
    "dynasty": "清",
    "content": [
      "嫩于春草碧于烟，叠就波纹半面笺。",
      "海气阴阴收不尽，袖中常似雨余天。"
    ]
  },
  {
    "id": "adcfe4db823abc64488b0568cbf9f08d",
    "title": "五岚问西山之胜",
    "authorName": "桂馥",
    "authorId": "adcfe4db823abc644fa53be9dc40b712",
    "dynasty": "清",
    "content": [
      "君问山中几日留，西风立尽寺门秋。",
      "秘魔厓下逤逻树，百尺寒泉落上头。"
    ]
  },
  {
    "id": "adcfe4db823abc64d27efb68a80e46c0",
    "title": "梅花堡题壁",
    "authorName": "桂馥",
    "authorId": "adcfe4db823abc644fa53be9dc40b712",
    "dynasty": "清",
    "content": [
      "万木阴中流水远，三家村外断云间。",
      "若使此身能自主，只应解带换青山。"
    ]
  },
  {
    "id": "adcfe4db823abc646e6d538d478b3bd5",
    "title": "自南宁返马龙",
    "authorName": "桂馥",
    "authorId": "adcfe4db823abc644fa53be9dc40b712",
    "dynasty": "清",
    "content": [
      "两月南宁一日闲，归来倚槛看青山。",
      "那知春老无寻处，犹在清阴细草间。"
    ]
  },
  {
    "id": "adcfe4db823abc6472db79fe5ac683d8",
    "title": "秋鹤席上醉歌",
    "authorName": "桂馥",
    "authorId": "adcfe4db823abc644fa53be9dc40b712",
    "dynasty": "清",
    "content": [
      "吴君煮酒酒不群，要余饮酒书八分。墨摩一斗纸丈二，弱豪不醉难策勋。",
      "是时春暖窗半启，花香酒气醲氤氲。浅斟细酌到无算，对客解带微觉醺。",
      "请试把管管无力，写出便付秦人焚。红杏小史真解事，杯盘罗列腥与荤。",
      "纵饮大啖杂谐谑，花阴渐转天将曛。兴酣落笔无束缚，墨沈不顾沾裳裙。",
      "横卷直幅尽挥洒，苦无余纸书嘉文。旁观畅意呼大好，一赞亦足张吾军。",
      "乃知工拙在气势，较量肥瘦徒纷纭。吴君吴君但愿日日饮酒书八分，富贵于我如浮云。"
    ]
  },
  {
    "id": "adcfe4db823abc64e0e76f8aef94e4fa",
    "title": "孙褒铜印歌",
    "authorName": "桂馥",
    "authorId": "adcfe4db823abc644fa53be9dc40b712",
    "dynasty": "清",
    "content": [
      "张俭亡命谁投止，鲁国孔褒堪依恃。事觉俭捕褒亦收，一门老幼力争死。",
      "死者千年骨已灭，私印犹存肝胆血。友朋一诺重千金，何烦印信合符节。",
      "石碑出土成臼科，独留名字终不磨。一碑一印在人世，闇中当有神物呵。",
      "去年曾见窦武印，汉人气节如山峻。文举之碑不可寻，德让有碣字难认。",
      "我携此印归曲阜，陈于碑下拜稽首。家业授受《春秋经》，谁为《公羊》发墨守。"
    ]
  },
  {
    "id": "adcfe4db823abc649e0df7a4c49389e6",
    "title": "途中晓发",
    "authorName": "桂馥",
    "authorId": "adcfe4db823abc644fa53be9dc40b712",
    "dynasty": "清",
    "content": [
      "一鸟破寒绿，秋意闲如客。",
      "朝日明林端，霜叶自修饰。",
      "岭下乱水分，山根孤烟直。",
      "默默远游子，摇摇去何极。"
    ]
  },
  {
    "id": "adcfe4db823abc64095cbd12394f0f3d",
    "title": "翁覃溪学士为摹砖塔铭赋谢",
    "authorName": "桂馥",
    "authorId": "adcfe4db823abc644fa53be9dc40b712",
    "dynasty": "清",
    "content": [
      "唐书最喜砖塔铭，惜哉破裂无完形。河东一本是初拓，悬之海内如晨星。",
      "欲攫不得三叹息，归把残字空眙瞠。玉堂学士莞而笑，我有粱肉施饥伧。",
      "羊毫一扫松风急，百廿七字云英英。硬黄响拓俱多事，临摹不数沤波亭。",
      "满堂传示称快意，孰知两日劳经营。学士初学虞永兴，有时阑入欧率更。",
      "上下颜、柳兼褚、薛，全凭变法如写生。不然下笔求形似，得毋笑语同优伶。",
      "不见摹勒重刻石，宝鼎化作三足铛。学士论书善取譬，有似柘浆析朝酲。",
      "寻常只字足宝贵，况当妙墨双眼明。纵无兰亭茧纸本，我心足使平如衡。"
    ]
  },
  {
    "id": "adcfe4db823abc64fc3f13dba7fce8b3",
    "title": "题汉瓦头",
    "authorName": "桂馥",
    "authorId": "adcfe4db823abc644fa53be9dc40b712",
    "dynasty": "清",
    "content": [
      "赤帝西走入咸阳，威加海内诸侯王。丐丐数岁苦未定，萧何制作开天阊。",
      "前殿武库连云起，东阙北阙遥相望。胡桃油湿鸳鸯瓦，郁金香薰玳瑁梁。",
      "瓦文曰汉并天下，不存戒慎徒矜张。帝赫斯怒嗔过度，大臣奏对词牵彊。",
      "天子重威示壮丽，土阶在昔闻陶唐。亡令后世复加此，子孙藉口称高皇。",
      "遂使济南公玉带，编蒲割黍图明堂。君不见秦并六国营阿房，二世亲降枳道旁。",
      "可怜丞相收图籍，但效昆吾作未央。"
    ]
  },
  {
    "id": "adcfe4db823abc64b4d3472699b37cfd",
    "title": "晓出肥城北郭",
    "authorName": "桂馥",
    "authorId": "adcfe4db823abc644fa53be9dc40b712",
    "dynasty": "清",
    "content": [
      "白露亘山根，山如水上出。",
      "朝日照古原，荒城抱秋色。",
      "僻地奇未探，孤村远不识。",
      "薄寒上客衣，立马风瑟瑟。"
    ]
  },
  {
    "id": "adcfe4db823abc64fe6353064f75ee7d",
    "title": "古意",
    "authorName": "桂馥",
    "authorId": "adcfe4db823abc644fa53be9dc40b712",
    "dynasty": "清",
    "content": [
      "莲子落秋水，苦心空自知。",
      "岁月如水深，那有见莲时。"
    ]
  },
  {
    "id": "adcfe4db823abc64de28427c21a06d82",
    "title": "醉司命图为吴谷人题",
    "authorName": "桂馥",
    "authorId": "adcfe4db823abc644fa53be9dc40b712",
    "dynasty": "清",
    "content": [
      "吾闻灶上祭，厥名称曰䟆。",
      "从走从毕声，义训宜覈实。",
      "岁终百事了，神亦职司毕。",
      "送之上天去，腊月廿三日。",
      "行李已戒途，龟蓍并协吉。",
      "何以答神庥，酒糟甜如蜜。",
      "神曰既醉矣，出门走䟌䟌。"
    ]
  },
  {
    "id": "adcfe4db823ca2149f092560ff7ce3cd",
    "title": "虞山绝顶茶",
    "authorName": "毛晋",
    "authorId": "adcfe4db823ca214d1457b72d1457b72",
    "dynasty": "清",
    "content": [
      "从来尘外物，每向静中生。",
      "味胜真堪惜，风高莫敢名。",
      "睡魔偏合破，羽翼自然成。",
      "七碗香盈颊，应知减酒情。"
    ]
  },
  {
    "id": "adcfe4db823eecb4aee272d0603c4ae3",
    "title": "城户苦",
    "authorName": "顾淳",
    "authorId": "adcfe4db823eecb4d1457b72d1457b72",
    "dynasty": "清",
    "content": [
      "天狗堕地声咆哮，鹊巢尽被鸠为巢。",
      "主人结队下乡去，骨肉离散妻孥抛。",
      "岂无檐宇可栖托，破屋数间苦需索。",
      "典卖衣物房有租，合家有口无处糊。",
      "忍饥啼饿一枝借，且免干戈暂栖舍。",
      "讵知贼众纷纷来，红巾帕首持刀吓。",
      "家具无多又挈行，漂流无定水中萍。",
      "潜声匿迹藉榛莽，呱呱难掩数尺婴。",
      "人生颠沛至于此，真是有生不如死。",
      "祖宗门户七百年，残喘苟延庇孙子。",
      "乡间难免兵燹灾，亦有屋宇烧成灰。",
      "爨余尚剩十八九，相约邻里俱归来。"
    ]
  },
  {
    "id": "adcfe4db8254794667f909e491dbc2c4",
    "title": "十月见桃花",
    "authorName": "李柱",
    "authorId": "adcfe4db82547946d1457b72d1457b72",
    "dynasty": "清",
    "content": [
      "刘郎去后无消息，暖信先从岭上回。",
      "蹊下惜无仙李伴，一枝寂寞带霜开。"
    ]
  },
  {
    "id": "adcfe4db826b5d162beeae71892828f3",
    "title": "村中晚晴",
    "authorName": "郑民鑫",
    "authorId": "adcfe4db826b5d16d1457b72d1457b72",
    "dynasty": "清",
    "content": [
      "雨止云光散，风收岚气侵。",
      "断虹穿涧远，返照入林深。",
      "野巷鸣归犊，高枝噪暮禽。",
      "村居无别乐，好静守初心。"
    ]
  },
  {
    "id": "adcfe4db826b5d16cd9ec8568ddb2e9a",
    "title": "初秋偶成",
    "authorName": "郑民鑫",
    "authorId": "adcfe4db826b5d16d1457b72d1457b72",
    "dynasty": "清",
    "content": [
      "荒凉馆舍夏初过，间倚松枝静养和。",
      "树果渐垂经雨重，庭花难数入秋多。",
      "佐餐时或烹葵菽，惮暑偏宜着绮罗。",
      "最是羲皇堪傲处，开窗一梦到南柯。"
    ]
  },
  {
    "id": "adcfe4db8275384aca88b5967518425e",
    "title": "病起",
    "authorName": "李永祺",
    "authorId": "adcfe4db8275384ad1457b72d1457b72",
    "dynasty": "清",
    "content": [
      "崚嶒未怕骨如柴，排闷时时强散怀。",
      "叔夜养生终是癖，伯伦醉死便须埋。",
      "枕边唤梦劳黄鸟，陌上行游让玉騧。",
      "莫负阳春好烟景，且教办取踏青鞋。"
    ]
  },
  {
    "id": "adcfe4db8275384ab0d5b787052f7405",
    "title": "送魏丈水村之燕",
    "authorName": "李永祺",
    "authorId": "adcfe4db8275384ad1457b72d1457b72",
    "dynasty": "清",
    "content": [
      "新诗一卷落人间，乐部流传唱玉关。",
      "此去酒徒重觅醉，且教画壁听双鬓。"
    ]
  },
  {
    "id": "adcfe4db827df91abfd534e2fe04f2b0",
    "title": "望雨",
    "authorName": "吴敦仁",
    "authorId": "adcfe4db827df91ad1457b72d1457b72",
    "dynasty": "清",
    "content": [
      "瞻彼中田别系思，西郊久断雨淋漓。",
      "千家土壤屯膏后，万灶云霓属望时。",
      "待泽几人怀霢霂，为霖何日快敷施。",
      "沛然倘惬三农愿，应见嘉禾秀两歧。"
    ]
  },
  {
    "id": "adcfe4db827df91a11b6aad9b060e4d2",
    "title": "听雨",
    "authorName": "吴敦仁",
    "authorId": "adcfe4db827df91ad1457b72d1457b72",
    "dynasty": "清",
    "content": [
      "万籁萧然夜气清，窗前忽送雨声声。",
      "滴残桐子凉犹逗，敲碎蕉心梦未成。",
      "别院挑灯留一点，小楼欹枕到三更。",
      "携琴试向中庭听，倍觉泠泠十指生。"
    ]
  },
  {
    "id": "adcfe4db827df91ae80bef5b68fa3e83",
    "title": "熊掌",
    "authorName": "吴敦仁",
    "authorId": "adcfe4db827df91ad1457b72d1457b72",
    "dynasty": "清",
    "content": [
      "占熊食指动何如，奇液都从两掌储。",
      "舐久应怜胝渐薄，熟迟转觉味留馀。",
      "八珍有数同烹豹，二美难兼且舍鱼。",
      "欲识含津工肖象，铜仙顶上露盘舒。"
    ]
  },
  {
    "id": "adcfe4db827df91a9e44bf593224a5e6",
    "title": "鹿筋",
    "authorName": "吴敦仁",
    "authorId": "adcfe4db827df91ad1457b72d1457b72",
    "dynasty": "清",
    "content": [
      "剖来全鹿解留筋，供入宾筵酒味醺。",
      "不似养茸当补益，却嫌市脯尚膻荤。",
      "食非鸡肋称觞便，熟并熊蹯借箸分。",
      "犹记芝田衔草日，班龙珠顶别毛群。"
    ]
  },
  {
    "id": "adcfe4db827df91a6ea2e354617fd003",
    "title": "赋得鍊云生水得生字五言八韵",
    "authorName": "吴敦仁",
    "authorId": "adcfe4db827df91ad1457b72d1457b72",
    "dynasty": "清",
    "content": [
      "禁丙祈壬候，良苗望泽诚。",
      "云能将雨鍊，水不待金生。",
      "律吕还宫理，阴阳铸物情。",
      "无心兴岳出，有力挽河倾。",
      "地觉屯膏久，天须补石成。",
      "蒸来浓墨色，化作碎珠声。",
      "酝酿归鸿运，滋濡慰扈耕。",
      "淮南存妙解，两大奥机呈。"
    ]
  },
  {
    "id": "adcfe4db827df91a6d90e0e01845c979",
    "title": "拟谢叔源游西池",
    "authorName": "吴敦仁",
    "authorId": "adcfe4db827df91ad1457b72d1457b72",
    "dynasty": "清",
    "content": [
      "人生不百年，何必长苦歌。",
      "美境与良朋，两两常蹉跎。",
      "一朝携浊酒，健步池上过。",
      "池上何所有，芙蓉映飞霞。",
      "山光镜潭影，仿佛来纤阿。",
      "片石自奇古，幽景弥清华。",
      "攀萝复采兰，日暮恋芳柯。",
      "芳柯有时折，离人怅若何。",
      "一饮已颓然，烟雨纡怀多。"
    ]
  },
  {
    "id": "adcfe4db827df91a2798761776323d3a",
    "title": "拟沈休文宿东园",
    "authorName": "吴敦仁",
    "authorId": "adcfe4db827df91ad1457b72d1457b72",
    "dynasty": "清",
    "content": [
      "苍茫度高冈，乱石堆成路。",
      "蔼蔼白云封，崎岖难信步。",
      "未至东园东，歧路常纡互。",
      "景仄门长关，斋幽扃如故。",
      "灶冷矗炊烟，檐低滴清露。",
      "林鸟声交呼，丛萤辉相顾。",
      "谷飙叩虚牝，山月飞寒兔。",
      "夜琴调清弦，夕砧捣秋素。",
      "馀寒造众色，气象换朝暮。",
      "何计驻流光，西山须一度。"
    ]
  },
  {
    "id": "adcfe4db827df91a1da01b6089a521fa",
    "title": "拟束皙补亡诗南陔",
    "authorName": "吴敦仁",
    "authorId": "adcfe4db827df91ad1457b72d1457b72",
    "dynasty": "清",
    "content": [
      "南陔有兰，言采其英。",
      "谁无父母，可忘所生。",
      "菽水承欢，怡色柔声。",
      "匪我之享，惟德其馨。",
      "南陔有兰，言采其芳。",
      "我瞻我依，父母在堂。",
      "盘匜滫瀡，非敬奚将。",
      "淑慎尔正，则笃其庆。",
      "翩翩者乌，反哺于慈。",
      "人不如鸟，具体何为。",
      "椎牛罔及，鸡豚逮时。",
      "孝思不匮，歌以永之。"
    ]
  },
  {
    "id": "adcfe4db827df91a1da01b6037d32fa2",
    "title": "拟束皙补亡诗南陔",
    "authorName": "吴敦仁",
    "authorId": "adcfe4db827df91ad1457b72d1457b72",
    "dynasty": "清",
    "content": [
      "白华翩反，在彼空谷。",
      "余情信芳，曷云能辱。",
      "勖此清修，以承顾复。",
      "白华有文，先德之芬。",
      "彼姝者子，行砥于勤。",
      "守身大孝，伊古攸闻。",
      "白华凝雪，既莹且洁。",
      "凡百君子，各敦尔节。",
      "如华斯白，白而不涅。"
    ]
  },
  {
    "id": "adcfe4db827df91a1da01b6074c31f64",
    "title": "拟束皙补亡诗南陔",
    "authorName": "吴敦仁",
    "authorId": "adcfe4db827df91ad1457b72d1457b72",
    "dynasty": "清",
    "content": [
      "有黍者华，植于阪田。",
      "何以膏之，阴雨自天。",
      "三时不害，实维丰年。",
      "我亩南东，芟柞载治。",
      "九谷三农，罄无不利。",
      "有熠其华，献之为瑞。",
      "其华熠熠，其实离离。",
      "丰我天庾，洁我神粢。",
      "神其歆止，民力存斯。",
      "康年迄用，万邦其绥。"
    ]
  },
  {
    "id": "adcfe4db827df91a1da01b60b87cfd5c",
    "title": "拟束皙补亡诗南陔",
    "authorName": "吴敦仁",
    "authorId": "adcfe4db827df91ad1457b72d1457b72",
    "dynasty": "清",
    "content": [
      "由庚由庚，同我太平。",
      "二仪交泰，万物咸亨。",
      "天运若枢，王则成之。",
      "周道如砥，民则行之。",
      "薄海内外，晏之清之。",
      "清晏无波，玉烛调和。",
      "韪我皇风，壤祝衢歌。",
      "由王之庚，无偏无党。",
      "由王之庚，引恬引养。"
    ]
  },
  {
    "id": "adcfe4db827df91a1da01b60de2e5d9a",
    "title": "拟束皙补亡诗南陔",
    "authorName": "吴敦仁",
    "authorId": "adcfe4db827df91ad1457b72d1457b72",
    "dynasty": "清",
    "content": [
      "莫高匪邱，峻极于天。",
      "物得所养，其崇亦然。",
      "资生资始，有开必先。",
      "崇邱之广，无物不养。",
      "天地氤氲，阴阳鼓荡。",
      "□□之兼，增高继长。",
      "崇邱之上，九鸿在望。",
      "夏甸既恬，春台斯旷。",
      "仰观俯察，物与无妄。"
    ]
  },
  {
    "id": "adcfe4db827df91a1da01b609575bc2e",
    "title": "拟束皙补亡诗南陔",
    "authorName": "吴敦仁",
    "authorId": "adcfe4db827df91ad1457b72d1457b72",
    "dynasty": "清",
    "content": [
      "先王有道，小大由之。",
      "淑人君子，不愆于仪。",
      "仪一于上，型叶于下。",
      "礼囿歌雍，文林翔雅。",
      "逮我芸生，凤冈鹿野。",
      "德之钦矣，化之湛矣。",
      "思我王度，如玉如金。"
    ]
  },
  {
    "id": "adcfe4db8286b28e0b00b4e4d3ea3e32",
    "title": "闻同年赵璞函殁于西川军营诗以哀之",
    "authorName": "郑沄",
    "authorId": "adcfe4db8286b28ed1457b72d1457b72",
    "dynasty": "清",
    "content": [
      "西望蚕丛路，年来羽檄飞。",
      "君行空万里，身死在重围。",
      "报国文章尽，封侯事业非。",
      "他时看扫穴，谁唱凯歌归。"
    ]
  },
  {
    "id": "adcfe4db8286b28e205ac363a232b71e",
    "title": "雨中有述",
    "authorName": "郑沄",
    "authorId": "adcfe4db8286b28ed1457b72d1457b72",
    "dynasty": "清",
    "content": [
      "露下凉生大火流，三旬水宿感淹留。",
      "河声送雨过沙市，山翠横烟入柁楼。",
      "楚客怀归终恋阙，美人经别易伤秋。",
      "红尘自有栖闲地，谁遣行藏愧白鸥。"
    ]
  },
  {
    "id": "adcfe4db8286b28ebde893966726bce8",
    "title": "枫岭",
    "authorName": "郑沄",
    "authorId": "adcfe4db8286b28ed1457b72d1457b72",
    "dynasty": "清",
    "content": [
      "诘旦辞霞关，薄暮越枫岭。",
      "危途极蜿蜒，深谷转荒梗。",
      "时当积雨后，行冲湿云冷。",
      "斜景无停晖，回飙有虚警。",
      "远从双峰罅，稍辨只堠影。",
      "巉巉欲崩石，兀兀最高顶。",
      "我登力已疲，我仆力犹猛。",
      "俄陵百丈梯，忽蹑九仞井。",
      "中休势疑惰，蓄锐思一逞。",
      "攀援杂藤葛，杳霭惑畦町。",
      "霜林如美人，袨服不尚褧。",
      "又如韶颜翁，觞罢春酩酊。",
      "颇忆风雷朝，振响落悬瘿。",
      "感时辄惊暮，念别益含哽。",
      "蛮天梦不到，海峤路多迥。",
      "苦辛伴童奴，栖遁愧箕颍。",
      "何由免崎岖，垂堂日三省。"
    ]
  },
  {
    "id": "adcfe4db828bc62b790f18e28c7bab7e",
    "title": "浴佛日游鼓山寺",
    "authorName": "钱镈",
    "authorId": "adcfe4db828bc62bd1457b72d1457b72",
    "dynasty": "清",
    "content": [
      "以天分界负苍穹，下俯孤城指掌中。",
      "风送晴岚归别浦，日牵海色驾长虹。",
      "偶逢浴佛喧钟磬，还与同人叶徵宫。",
      "杂坐淳于知乐甚，好将沉醉破尘蒙。"
    ]
  },
  {
    "id": "adcfe4db828bc62b61ec2ed586cc5e21",
    "title": "竹仔门村庄步月",
    "authorName": "钱镈",
    "authorId": "adcfe4db828bc62bd1457b72d1457b72",
    "dynasty": "清",
    "content": [
      "荒郊绿暗暮烟横，刚被月来一望清。",
      "花气黏天如积水，竹阴洒地若浮萍。",
      "却嫌绝顶光偏小，纵过疏林影未平。",
      "野际徘徊欣有此，漙漙零露不胜情。"
    ]
  },
  {
    "id": "adcfe4db82997e4c3e49bf902b0e7a6d",
    "title": "孟缇寄母赴楚半载作此奉怀",
    "authorName": "左锡璇",
    "authorId": "adcfe4db82997e4cd1457b72d1457b72",
    "dynasty": "清",
    "content": [
      "鱼信经时阔，关河感不禁。",
      "乱蛩醒别梦，晓角警离心。",
      "树迥天围堞，霜高月满林。",
      "衡阳何处是，南望楚云深。"
    ]
  },
  {
    "id": "adcfe4db82997e4c4782f055971e6b1f",
    "title": "十叔书问近况以此答之",
    "authorName": "左锡璇",
    "authorId": "adcfe4db82997e4cd1457b72d1457b72",
    "dynasty": "清",
    "content": [
      "落叶掩萧关，幽禽自往还。",
      "窗分遥岫绿，人共白云闲。",
      "秋老诗怀减，囊空酒兴悭。",
      "只馀双管在，长写米家山。"
    ]
  },
  {
    "id": "adcfe4db82997e4ce859b9e3375b80a4",
    "title": "晓发",
    "authorName": "左锡璇",
    "authorId": "adcfe4db82997e4cd1457b72d1457b72",
    "dynasty": "清",
    "content": [
      "曙色晓迷漫，惊魂压绣鞍。",
      "梦摇钗影小，枕贴粉香残。",
      "黄叶秋林瘦，西风翠袂单。",
      "离亲日以远，别泪几时乾。"
    ]
  },
  {
    "id": "adcfe4db82997e4cdbd550fdbc922ffc",
    "title": "小云妹见示寄怀诗即步原韵",
    "authorName": "左锡璇",
    "authorId": "adcfe4db82997e4cd1457b72d1457b72",
    "dynasty": "清",
    "content": [
      "静夜悄难寐，吟行月渐阴。",
      "疏星下残柳，飞露湿空砧。",
      "酒酿相思泪，镫摇怨别心。",
      "冰弦不复理，恐作断肠音。"
    ]
  },
  {
    "id": "adcfe4db82997e4cdbd550fd4866769c",
    "title": "小云妹见示寄怀诗即步原韵",
    "authorName": "左锡璇",
    "authorId": "adcfe4db82997e4cd1457b72d1457b72",
    "dynasty": "清",
    "content": [
      "芳草碧千里，浮云路几重。",
      "寒生残雪夜，月落暮天钟。",
      "香篆随风散，家书泼墨浓。",
      "相思两相忆，别梦绕回峰。"
    ]
  },
  {
    "id": "adcfe4db82997e4ce26447c5566c6623",
    "title": "微雪野望",
    "authorName": "左锡璇",
    "authorId": "adcfe4db82997e4cd1457b72d1457b72",
    "dynasty": "清",
    "content": [
      "远岫空蒙隐翠微，松杉深处鹤忘机。",
      "乱云隔渚霏霏合，断霰惊风故故飞。",
      "孤屿梅花香欲结，空山流水梦应稀。",
      "自怜十载留都邑，回首家园怅已非。"
    ]
  },
  {
    "id": "adcfe4db82997e4cf710d1b71807a189",
    "title": "八叔自津门至京见示感怀诗作此奉呈即步原韵",
    "authorName": "左锡璇",
    "authorId": "adcfe4db82997e4cd1457b72d1457b72",
    "dynasty": "清",
    "content": [
      "冷官风味本清贫，泉石琴书寄此身。",
      "深竹凌寒留夜月，古梅破腊待诗人。",
      "宦情似水频年淡，好句如花一卷新。",
      "杂坐团圞无俗韵，村醪细酌比芳醇。"
    ]
  },
  {
    "id": "adcfe4db82997e4c16324990a2d248a8",
    "title": "秋兴",
    "authorName": "左锡璇",
    "authorId": "adcfe4db82997e4cd1457b72d1457b72",
    "dynasty": "清",
    "content": [
      "万木萧然绕蓟城，长天萧瑟暮云轻。",
      "凉蝉噪雨晚犹急，冷露沾荷晴更清。",
      "卷地金风收暑气，绕阶梧叶作秋声。",
      "凭阑无限离人思，极目苍茫百感生。"
    ]
  },
  {
    "id": "adcfe4db82997e4c16324990be76676f",
    "title": "秋兴",
    "authorName": "左锡璇",
    "authorId": "adcfe4db82997e4cd1457b72d1457b72",
    "dynasty": "清",
    "content": [
      "京洛年年起客愁，韶光荏苒已如流。",
      "寒生修竹衣裳冷，风入疏棂枕簟幽。",
      "鲁酒倾尊难洗恨，齐纨藏箧倍惊秋。",
      "夜来拂拭龙泉剑，剩有寒光谢斗牛。"
    ]
  },
  {
    "id": "adcfe4db82997e4cd8ad9578ef9d93bb",
    "title": "安陵野望漫成",
    "authorName": "左锡璇",
    "authorId": "adcfe4db82997e4cd1457b72d1457b72",
    "dynasty": "清",
    "content": [
      "古台摇落树苍凉，水碓无云独雁翔。",
      "乱草西风埋断冢，荒芜秋色冷斜阳。",
      "云随樵子归何处，山共诗人瘦不妨。",
      "欲识凄凄离别意，江流宛转似回肠。"
    ]
  },
  {
    "id": "adcfe4db82997e4c19b718f1e2b86c59",
    "title": "春日偶兴",
    "authorName": "左锡璇",
    "authorId": "adcfe4db82997e4cd1457b72d1457b72",
    "dynasty": "清",
    "content": [
      "晴曦红到曲廊西，画里天然景不齐。",
      "夜雨小桃翻锦浪，春风百草绣香泥。",
      "窗虚尽纳修篁影，林静时闻好鸟啼。",
      "酒病诗魔消未得，芳情半在绿杨堤。"
    ]
  },
  {
    "id": "adcfe4db82997e4c1a3c3ece1e96ce3a",
    "title": "晚眺",
    "authorName": "左锡璇",
    "authorId": "adcfe4db82997e4cd1457b72d1457b72",
    "dynasty": "清",
    "content": [
      "香气袭窗纱，藤床日影斜。",
      "谁家新燕子，衔出隔墙花。"
    ]
  },
  {
    "id": "adcfe4db82997e4c95f0ad20134b53d2",
    "title": "夜行",
    "authorName": "左锡璇",
    "authorId": "adcfe4db82997e4cd1457b72d1457b72",
    "dynasty": "清",
    "content": [
      "溪暗闻流泉，月黑不知路。",
      "时闻出涧中，幽禽学人语。"
    ]
  },
  {
    "id": "adcfe4db82997e4c023ed50127abe2ae",
    "title": "忆大姊婉洵",
    "authorName": "左锡璇",
    "authorId": "adcfe4db82997e4cd1457b72d1457b72",
    "dynasty": "清",
    "content": [
      "凉秋八月白露寒，月明夜夜照阑干。",
      "阑干十二房栊静，茜窗烛灺红绡冷。",
      "宝帐香沈暮复朝，天涯归梦亦寥寥。",
      "梦回冰簟罗巾湿，怅望江南长太息。",
      "菱花菱叶不胜愁，秋水无情满江碧。"
    ]
  },
  {
    "id": "adcfe4db82997e4cffbb8fa0a54416e1",
    "title": "润州行",
    "authorName": "左锡璇",
    "authorId": "adcfe4db82997e4cd1457b72d1457b72",
    "dynasty": "清",
    "content": [
      "官城如纸贼城铁，围城十旬城不得。六军喧作夜潮声，万帐蒸成死灰色。",
      "火云突兀空中来，猿鹤掷跳沙虫哀。血光火光四围迸，月色染出红玫瑰。",
      "轻艑大舸同一炬，江水澜翻沸成釜。游尸蔽江江不流，留与蛟龙饱人脯。",
      "浙军弃甲先奔逋，潮州健卒咸惊呼。颇类平原纵野烧，薰狸灼獾焚麇{鹿吾}。",
      "阿奴火攻本下策，主阃无谋甘败绩。东南半壁生夕阴，子弟八千同一泣。"
    ]
  },
  {
    "id": "adcfe4db82997e4c7cc26a3c9aa166d2",
    "title": "雨夜怀婉洵婉静两姊",
    "authorName": "左锡璇",
    "authorId": "adcfe4db82997e4cd1457b72d1457b72",
    "dynasty": "清",
    "content": [
      "狂风飕飗吼如虎，老树纵横倏飞舞。博山香重散氤氲，轻烟漠漠满庭户。",
      "急点跳珠洒画窗，芭蕉渍绿溅笔床。笔床翡翠多零落，疑是幽兰发古香。",
      "采之欲赠湘皋远，焦心一寸愁难展。雨雨风风可奈何，菱华照罢愁蛾敛。",
      "去乡日以遥，离思日以缓。别泪染征衫，痕深不能浣。",
      "江南杨柳绿千条，绾得春愁向空卷。屏山寂寂沈烟篆，庭院深深秋梦断。",
      "试听檐前淅沥声，怕教芳景成秋苑。风卷新凉入绮寮，镫花颤影吐红绡。",
      "年来谙尽怀人味，惟有吟诗慰寂寥。"
    ]
  },
  {
    "id": "adcfe4db82997e4cbdd3ca0a7e30a721",
    "title": "南归留别姊弟",
    "authorName": "左锡璇",
    "authorId": "adcfe4db82997e4cd1457b72d1457b72",
    "dynasty": "清",
    "content": [
      "列飙逗高梧，浮云夜暗徂。",
      "念此涉远道，风波良可虞。",
      "持尊不能饮，揽辔出清都。",
      "相顾各无语，握手重踟蹰。",
      "徘徊歧路侧，横涕沾罗襦。",
      "别晷一何促，愁思郁难舒。",
      "悲风振林木，零雨散秋芜。",
      "昨夜霜华重，红叶满征途。",
      "从兹一分手，何日复牵裾。",
      "努力各自勉，善保千金躯。"
    ]
  },
  {
    "id": "adcfe4db82997e4c493d8ae301b49bd0",
    "title": "酬外子凤阳道中寄书",
    "authorName": "左锡璇",
    "authorId": "adcfe4db82997e4cd1457b72d1457b72",
    "dynasty": "清",
    "content": [
      "榆高垂恶阴，竹劲秉坚质。",
      "生物各有涯，盈虚莫可必。",
      "省书感君意，临饭不能食。",
      "道远苦风多，胡为独行役。",
      "网罗满天地，群动何时息。",
      "悲来如循环，音尘渺相隔。",
      "焉得从长风，慰君肠似结。"
    ]
  },
  {
    "id": "adcfe4db829e5a0b0f9147abcf8d2fc8",
    "title": "秋日游凭虚洞",
    "authorName": "越珃",
    "authorId": "adcfe4db829e5a0bd1457b72d1457b72",
    "dynasty": "清",
    "content": [
      "一龛藏古洞，陟磴为寻幽。",
      "云气忽然合，天风吹不休。",
      "水争三峡险，山使五丁愁。",
      "览胜真清绝，新凉况入秋。"
    ]
  },
  {
    "id": "adcfe4db82b5005a0d4385684f5370be",
    "title": "春阴",
    "authorName": "王方谷",
    "authorId": "adcfe4db82b5005ad1457b72d1457b72",
    "dynasty": "清",
    "content": [
      "漠漠天气阴，遥遥树光绿。",
      "顾此索居人，微吟惬幽独。",
      "早闻春水生，风动澄潭曲。",
      "何处晓莺啼，踟蹰望林谷。"
    ]
  },
  {
    "id": "adcfe4db82b72f63952d65fba80f223a",
    "title": "蒹葭苍苍白露为霜所谓伊人在水一方",
    "authorName": "江耀章",
    "authorId": "adcfe4db82b72f63537de305d54e99a6",
    "dynasty": "清",
    "content": [
      "终南之秀，俊杰时钟。",
      "世风强悍，之子雍容。",
      "山林海岛，任所适从。",
      "谁曰不显，叔季儒宗。",
      "零露菁莪，体风已息。",
      "媚子寺人，徒增华饰。",
      "黼衣佩玉，谁足矜式。",
      "野有遗贤，予休好德。",
      "或居衡泌，慷慨以吟。",
      "或居盘涧，金玉尔音。",
      "啸歌幽雅，寄意遥深。",
      "鸿仪堪则，硕望堪钦。",
      "不顾行遁，载胥以沉。",
      "无瑞感触，实获我心。",
      "彼茁者葭，于彼彼潦。",
      "滋之培之，苍苍未稿。",
      "旧苇称异，蒲芦参考。",
      "或短或长，或颠或倒。",
      "淇澳之姿，中河之好。",
      "极目漼渊，如醉如狂。",
      "寄怀陂泽，将翱将翔。",
      "思同杕杜，慕若苗场。",
      "谡谡揭揭，□□扬扬。",
      "惟彼草木，俾也难忘。",
      "秋日凄凄，业浥行露。",
      "凝而为霜，散而为雾。",
      "月寒映雨，铅华窘步。",
      "风细移云，玉屑载路。",
      "群阴满眼，百川灌河。",
      "八月之候，万顷之波。",
      "渭滨垂钓，海北兴歌。",
      "回澜于铄，胜景猗那。",
      "光流盼切，实维伊何。",
      "寂寞之乡，飘渺之陆。",
      "我思肥泉，硕人之轴。",
      "水哉水哉，聊以为屋。",
      "在彼中流，在彼空谷。",
      "独寐寤言，独寐寤宿。",
      "若履薄冰，如集于木。",
      "行踪靡定，乐趣偏饶。",
      "尔虽磊磊，予其招招。",
      "允矣君子，以永今宵。",
      "所谓伊人，于焉逍遥。"
    ]
  },
  {
    "id": "adcfe4db82cbc42f3c1f1382721d2a41",
    "title": "水月禅院",
    "authorName": "陆振渊",
    "authorId": "adcfe4db82cbc42fd1457b72d1457b72",
    "dynasty": "清",
    "content": [
      "烟水弥漫际，玲珑构一庵。",
      "浪高翻鹤渚，月转印龙潭。",
      "幡每空中舞，禅宜象外参。",
      "缘知名利客，净土未曾探。"
    ]
  },
  {
    "id": "adcfe4db82d4a8a1895fb2c2801926e5",
    "title": "月夜偕高寄泉访树君先生不遇",
    "authorName": "徐大镛",
    "authorId": "adcfe4db82d4a8a1d1457b72d1457b72",
    "dynasty": "清",
    "content": [
      "满地月明夜，携行高达夫。",
      "幽人不可即，顾影生踟蹰。",
      "霜鹤一声唳，寒梅花著芜。",
      "归来眠未稳，梦已到林逋。"
    ]
  },
  {
    "id": "adcfe4db82d4a8a1aa7523721538becd",
    "title": "寄和梅树君先生见怀原韵",
    "authorName": "徐大镛",
    "authorId": "adcfe4db82d4a8a1d1457b72d1457b72",
    "dynasty": "清",
    "content": [
      "吟到怀人句，怜才独有君。",
      "光阴残岭雪，心思乱山云。",
      "浪迹成何事，羁愁不可闻。",
      "北风吹断梦，离绪触缤纷。"
    ]
  },
  {
    "id": "adcfe4db82d4a8a19a626187fd9b870b",
    "title": "闭户",
    "authorName": "徐大镛",
    "authorId": "adcfe4db82d4a8a1d1457b72d1457b72",
    "dynasty": "清",
    "content": [
      "闭户少人到，相依有影随。",
      "却愁惟醉好，多病与间宜。",
      "边迥秋来早，山高月上迟。",
      "一声长笛起，吹动故园思。"
    ]
  },
  {
    "id": "adcfe4db82d4a8a1b9973ae3a30d8a7a",
    "title": "山居漫兴",
    "authorName": "徐大镛",
    "authorId": "adcfe4db82d4a8a1d1457b72d1457b72",
    "dynasty": "清",
    "content": [
      "山色空蒙里，风寒古木号。",
      "云遮残岭断，石激怒泉高。",
      "到此心如寄，直教影亦韬。",
      "间居何所事，终日读《离骚》。"
    ]
  },
  {
    "id": "adcfe4db82d4a8a1b9973ae38b8ebfa9",
    "title": "山居漫兴",
    "authorName": "徐大镛",
    "authorId": "adcfe4db82d4a8a1d1457b72d1457b72",
    "dynasty": "清",
    "content": [
      "久已名心淡，思归不自今。",
      "转因弃簪组，始得遂山林。",
      "风急秋砧碎，天阴戍鼓沈。",
      "轩愁眠不得，枕上自长吟。"
    ]
  },
  {
    "id": "adcfe4db82d4a8a1afc85d2ea94dee41",
    "title": "秋日漫兴",
    "authorName": "徐大镛",
    "authorId": "adcfe4db82d4a8a1d1457b72d1457b72",
    "dynasty": "清",
    "content": [
      "频年偃蹇走荒山，老去谁知遇更悭。",
      "人以苦吟防早睡，天缘好懒与长间。",
      "凉生断角残钟里，秋在层峦叠嶂间。",
      "历尽风霜蓦回首，几行乡泪背人潸。"
    ]
  },
  {
    "id": "adcfe4db82d4a8a1afc85d2e27d488b0",
    "title": "秋日漫兴",
    "authorName": "徐大镛",
    "authorId": "adcfe4db82d4a8a1d1457b72d1457b72",
    "dynasty": "清",
    "content": [
      "秋风秋雨病相如，冷暖谁来问起居。",
      "作吏未餐一升饭，投荒补读五车书。",
      "已甘小谪成禅虱，剩有间情辨鲁鱼。",
      "白日昭昭何处去，空余团扇墨痕濡。"
    ]
  },
  {
    "id": "adcfe4db82d4a8a1699b87316f251297",
    "title": "塞上曲",
    "authorName": "徐大镛",
    "authorId": "adcfe4db82d4a8a1d1457b72d1457b72",
    "dynasty": "清",
    "content": [
      "肠断龙堆马邑前，胡笳一曲最凄然。",
      "云横玉垒千盘岭，雪压雕鞍六月天。",
      "寄远窦家新织锦，投荒苏武久餐毡。",
      "逐臣放士知何限，青鬓来时白发还。"
    ]
  },
  {
    "id": "adcfe4db82d4a8a1699b873102f2a332",
    "title": "塞上曲",
    "authorName": "徐大镛",
    "authorId": "adcfe4db82d4a8a1d1457b72d1457b72",
    "dynasty": "清",
    "content": [
      "汉碛秦城望欲迷，百年兴废草萋萋。",
      "风吹木落驼衔尾，沙拥桑干马裂蹄。",
      "此日雄图归冀北，谁家清梦破辽西。",
      "清时绝壤皆耕种，无地喧阗著鼓鼙。"
    ]
  },
  {
    "id": "adcfe4db82d4a8a16739bd3e3c173ed6",
    "title": "挽张船山太守",
    "authorName": "徐大镛",
    "authorId": "adcfe4db82d4a8a1d1457b72d1457b72",
    "dynasty": "清",
    "content": [
      "天遣蓬莱作谪居，陶山转世定非虚。",
      "英年射策科名早，中岁辞官宦兴疏。",
      "足迹几穷天下路，眼光不泥古人书。",
      "诗坛酒垒坚无敌，一气如云自卷舒。"
    ]
  },
  {
    "id": "adcfe4db82d4a8a16739bd3ea02b0fcd",
    "title": "挽张船山太守",
    "authorName": "徐大镛",
    "authorId": "adcfe4db82d4a8a1d1457b72d1457b72",
    "dynasty": "清",
    "content": [
      "芸馆兰台阅廿春，常留乡梦在峨岷。",
      "官居清秘才原称，诗到空灵性最真。",
      "出领三山仍旧籍，归辞五马亦前因。",
      "神仙不惯风尘住，东海难回勇退身。"
    ]
  },
  {
    "id": "adcfe4db82d4a8a1aac019f64be334c4",
    "title": "过洛阳留别汪东初",
    "authorName": "徐大镛",
    "authorId": "adcfe4db82d4a8a1d1457b72d1457b72",
    "dynasty": "清",
    "content": [
      "三月春光信欲残，雨余犹怯晓来寒。",
      "轻装重整归原易，好友初逢别转难。",
      "伊阙林峦诗境远，香山烟雨画图宽。",
      "洛阳纸价从今贵，博得公卿刮目看。"
    ]
  },
  {
    "id": "adcfe4db82d4a8a1b803a3e6f864cbcd",
    "title": "老病",
    "authorName": "徐大镛",
    "authorId": "adcfe4db82d4a8a1d1457b72d1457b72",
    "dynasty": "清",
    "content": [
      "老去原非与病期，病来偏觉老堪欺。",
      "恐将损肺先停酒，怕欲呕心渐废诗。",
      "独醒最难销永夜，两餐已是减平时。",
      "衰躯应似霜前草，眠食分明报与知。"
    ]
  },
  {
    "id": "adcfe4db82d4a8a14cb40019ab498d73",
    "title": "壬戌五月初三夜忽中风痹之疾香山所谓体瘝目眩左足不支与有同病焉昔苻坚得习凿齿于汉南因其蹇疾裁堪半丁香山诗云汉上羸残号半人是也余年已七十可以称翁因自号半翁纪之以诗",
    "authorName": "徐大镛",
    "authorId": "adcfe4db82d4a8a1d1457b72d1457b72",
    "dynasty": "清",
    "content": [
      "半翁肢体已冥顽，诗酒间情未忍删。",
      "卅载心倾《长庆集》，谁知病亦学香山。"
    ]
  },
  {
    "id": "adcfe4db82d4a8a14cb4001956d1b314",
    "title": "壬戌五月初三夜忽中风痹之疾香山所谓体瘝目眩左足不支与有同病焉昔苻坚得习凿齿于汉南因其蹇疾裁堪半丁香山诗云汉上羸残号半人是也余年已七十可以称翁因自号半翁纪之以诗",
    "authorName": "徐大镛",
    "authorId": "adcfe4db82d4a8a1d1457b72d1457b72",
    "dynasty": "清",
    "content": [
      "当日饥驱走晋秦，半翁早岁即风尘。",
      "谁知一副幽燕骨，化作床头废弃身。"
    ]
  },
  {
    "id": "adcfe4db82d4a8a14cb40019aa682b67",
    "title": "壬戌五月初三夜忽中风痹之疾香山所谓体瘝目眩左足不支与有同病焉昔苻坚得习凿齿于汉南因其蹇疾裁堪半丁香山诗云汉上羸残号半人是也余年已七十可以称翁因自号半翁纪之以诗",
    "authorName": "徐大镛",
    "authorId": "adcfe4db82d4a8a1d1457b72d1457b72",
    "dynasty": "清",
    "content": [
      "四壁悬将新画本，纸窗竹屋尽烟云。",
      "半翁身在烟云里，镇日卧游宗少文。"
    ]
  },
  {
    "id": "adcfe4db82d4a8a1d6962048ce798feb",
    "title": "见燕营巢感而有作",
    "authorName": "徐大镛",
    "authorId": "adcfe4db82d4a8a1d1457b72d1457b72",
    "dynasty": "清",
    "content": [
      "檐前紫燕双飞鸣，衔泥啄草经且营，自晨至午巢已成。",
      "燕燕成功何其速，千里关山聊托足，瞻乌知是谁之屋。",
      "旧时栖息王谢堂，珠帘画栋春风香，喃喃絮语心悲伤。"
    ]
  },
  {
    "id": "adcfe4db82d4a8a19e057f423c1c3a14",
    "title": "放歌",
    "authorName": "徐大镛",
    "authorId": "adcfe4db82d4a8a1d1457b72d1457b72",
    "dynasty": "清",
    "content": [
      "唐衢痛哭清猿哀，孙登大笑山花开。至情流露出肺腑，一哭一笑真千古。",
      "世事悠悠良可嗔，常垂青白眼看人。人心不同如其面，可怜哭笑皆非真。",
      "君不见，羊志负眼泪，双双岂为贵妃坠。又不见，太傅读仪文，冷笑难逃国士刺。",
      "三代直道不可留，我今闭户谢交游。无端晚岁投荒壤，霜雪欺人半白头。",
      "白头不用伤迟暮，庐山真面独如故。"
    ]
  },
  {
    "id": "adcfe4db82d4a8a13587ec2d2ffa38f0",
    "title": "游仙曲",
    "authorName": "徐大镛",
    "authorId": "adcfe4db82d4a8a1d1457b72d1457b72",
    "dynasty": "清",
    "content": [
      "仙人所居在蓬岛，门前一色金明草。玲珑楼阁十二层，层层但见绿云绕。",
      "中有雪肤花貌人，手把芙蓉掩翠颦。玉女侍妆环晓镜，青童持帚扫香尘。",
      "银屏迤逦开双扇，传声将赴瑶池宴。排空五色驾云车，短尾青龙奔似电。",
      "九天謦咳落珠玑，偷看群仙笑语嬉。群仙齐唱春归曲，惊醒游人尚未归。",
      "《子夜》清歌歌且舞，天公亦解别离苦。溪头开尽白菊花，春浅春深寂无语。"
    ]
  },
  {
    "id": "adcfe4db82d4a8a1edd2f350bfeef46d",
    "title": "读白乐天览镜喜老诗欣然有作",
    "authorName": "徐大镛",
    "authorId": "adcfe4db82d4a8a1d1457b72d1457b72",
    "dynasty": "清",
    "content": [
      "行年六十四，衰羸已如此。心为境所役，多忧少欢喜。",
      "如木已成灰，焦劳伊胡底。忽读乐天诗，不觉恍然矣。",
      "硁硁小人哉，所见何其鄙。试观同气中，皆无逾我齿。",
      "地下已三人，生存仅半耳。更观同游辈，不必远为指。",
      "即以今年论，两作故人诔。春日亦吾亡，夏月虞卿死。",
      "年皆少于我，忽焉成新鬼。彼独胡为然，我又何所恃。",
      "略无灾害侵，岁岁筹增纪。所以白乐天，恬然安杖履。",
      "无恋亦无厌，知足乃知止。览镜自喜老，胸襟此何似。",
      "一编《长庆集》，吟玩日无已。可化褊急心，可悟盈虚理。",
      "始知我一生，亦既受帝祉。自问何德能，恐尚不称是。",
      "行将开七秩，未尝勤四体。不用守庚申，又免呼庚癸。",
      "虽无少傅尊，亦曾忝禄仕。虽无履道居，亦粗营宅第。",
      "乐天况无儿，我已有孙子。当喜不当叹，欢娱从此始。"
    ]
  },
  {
    "id": "adcfe4db82d4a8a183592b6c484fe6a2",
    "title": "锦屏山歌",
    "authorName": "徐大镛",
    "authorId": "adcfe4db82d4a8a1d1457b72d1457b72",
    "dynasty": "清",
    "content": [
      "叠翠苍苍密无缝，老龙气夺丹山凤。杏花橘柳无一株，万千松柏排岩洞。",
      "后凋但觉四时青，武后临轩始得名。七襄织出天孙锦，百宝装成云母屏。",
      "游人先自西麓上，香山寺宇何清爽。红阑干倚碧嵯峨，表里山河犹运掌。",
      "召伯留侯思叔祠，三祠各占一峰奇。巍然鼎峙白云里，蜡屐未登齿折矣。",
      "东峰绝顶洞宾楼，楼在老君堂上头。陶公洞又居其下，烟霞亭是仙游者。",
      "仙人踪，造化工，看来都在此山中。不然万千松柏灵气钟，何以前山后山无一丛。"
    ]
  },
  {
    "id": "adcfe4db82d4a8a14a6e293a276b234b",
    "title": "挽张船山太守其三",
    "authorName": "徐大镛",
    "authorId": "adcfe4db82d4a8a1d1457b72d1457b72",
    "dynasty": "清",
    "content": [
      "出山泉似在山清，入世入多避世情。",
      "穷到昌黎文送鬼，痛深工部笔谈兵。",
      "万千著作传须福，五十年华梦太轻。",
      "料得西方千佛引，止余魂途锦官城。"
    ]
  },
  {
    "id": "adcfe4db82d4a8a14a6e293a5a044df0",
    "title": "挽张船山太守其三",
    "authorName": "徐大镛",
    "authorId": "adcfe4db82d4a8a1d1457b72d1457b72",
    "dynasty": "清",
    "content": [
      "未遂担簦谒大贤，予生也晚恨无缘。",
      "廿年每苦思张绪，三绝真堪继郑虔。",
      "姜被自多春草得，和衣又许老梅传。",
      "不须伯道悲身后，身已千秋泽岂堙。"
    ]
  },
  {
    "id": "adcfe4db82d4a8a1fdb378680e04a56c",
    "title": "读香山送愁还闹处移老入间中句深有味乎其言因赋此诗",
    "authorName": "徐大镛",
    "authorId": "adcfe4db82d4a8a1d1457b72d1457b72",
    "dynasty": "清",
    "content": [
      "愁本生于闹，老须偿以间。不难移以入，所赖送之还。",
      "为此诗者其知道，我今读之恨不早。可以大欢喜，无地著烦恼。",
      "可作小神仙，有生博寿考。君不见市上红尘热于火，炙手焚身无处躲。",
      "山中白云懒欲眠，栖松巢鹤皆千年。"
    ]
  },
  {
    "id": "adcfe4db82d4a8a1bc0b3cc801c1e802",
    "title": "和自解原韵",
    "authorName": "徐大镛",
    "authorId": "adcfe4db82d4a8a1d1457b72d1457b72",
    "dynasty": "清",
    "content": [
      "自学诗来五十载，久将白傅奉为师。",
      "一千年后怜同病，病里依然日咏诗。",
      "有句直须早倾吐，夕阳红影不多时。"
    ]
  },
  {
    "id": "adcfe4db82d4a8a15bb7a7d00bce2840",
    "title": "九日作",
    "authorName": "徐大镛",
    "authorId": "adcfe4db82d4a8a1d1457b72d1457b72",
    "dynasty": "清",
    "content": [
      "忽忽又重阳，急景乃如许。",
      "清爽满城秋，无风亦无雨。",
      "犹忆八月中，水深没阶碍。",
      "靡日不淫霖，匝地无乾土。",
      "岂独辱泥涂，兼亦倾环堵。",
      "晴来近两日，篱菊花全吐。",
      "莫放晚节过，好把中秋补。",
      "煮酒复题糕，谋欢恣笑语。",
      "某寺及某墟，楼台心暗数。",
      "相约共登高，先期命俦侣。",
      "跛鳖足不支，伤禽徒自苦。",
      "向往岂无心，心雄趾难举。",
      "平地尚趑趄，陟级尤艰阻。",
      "暮齿病缠绵，摧颓固其所。",
      "笑谢众宾朋，逡巡仍独处。",
      "萧然斗室中，一身对二竖。"
    ]
  },
  {
    "id": "adcfe4db82d4a8a1f97d12344c0a3c8c",
    "title": "偶感",
    "authorName": "徐大镛",
    "authorId": "adcfe4db82d4a8a1d1457b72d1457b72",
    "dynasty": "清",
    "content": [
      "牡丹倾国色，幽兰众香祖。人间极品花，凡卉非其伍。",
      "我为长太息，位置不得所。牡丹蒙秽尘，幽兰插粪土。",
      "空负此美名，无人争快睹。天意茫茫不可窥，后先矛盾乃如许。",
      "既予之以色与香，胡又令其遭际苦。不受沉香亭北风，不沾空谷丛中雨。",
      "可怜憔悴过一生，不及群花随意吐。乃知秽尘粪土中，埋没英才不可数。",
      "吁嗟乎！此恨同今古。"
    ]
  },
  {
    "id": "adcfe4db82d4a8a1d32667b64acac277",
    "title": "病中遣兴作六言诗",
    "authorName": "徐大镛",
    "authorId": "adcfe4db82d4a8a1d1457b72d1457b72",
    "dynasty": "清",
    "content": [
      "水田十亩五亩，竹溪三湾两湾。",
      "猿鹤不能久待，问君何日买山。"
    ]
  },
  {
    "id": "adcfe4db82d4a8a1c4bf51e0d462680c",
    "title": "短歌行",
    "authorName": "徐大镛",
    "authorId": "adcfe4db82d4a8a1d1457b72d1457b72",
    "dynasty": "清",
    "content": [
      "芙蓉泣露秋江空，杜鹃啼血枝枝红。",
      "空山落叶扫尘下，苍凉眼底皆蒿蓬。",
      "满堂美人美且都，琼筵旨酒无时无。",
      "屏间翡翠光如电，枕上鸳鸯梦不孤。",
      "回首故人多厚禄，剩有冤禽填海独。",
      "海天风露九秋高，一叶飘零听怒号。",
      "到此尘缘都解脱，还向琴书讨生活。",
      "石破成块坚不移，朱研作粉色难夺。"
    ]
  },
  {
    "id": "adcfe4db82d53e459e093f358fdb0375",
    "title": "华盖山",
    "authorName": "曾兴仁",
    "authorId": "adcfe4db82d53e45d1457b72d1457b72",
    "dynasty": "清",
    "content": [
      "摇鞭拨雾兴弥酣，为访仙踪拜铁龛。",
      "绝顶果然真不染，莲花心迹付山南。"
    ]
  },
  {
    "id": "adcfe4db82d61f8e1734daaf76c71b42",
    "title": "泊安平",
    "authorName": "周懋琦",
    "authorId": "adcfe4db82d61f8ed1457b72d1457b72",
    "dynasty": "清",
    "content": [
      "又泊安平渡，扶樯望旧游。",
      "人家连断屿，城郭枕寒流。",
      "千首诗何益，三年政未成。",
      "吹箫重过此，牢落不胜情。"
    ]
  },
  {
    "id": "adcfe4db82dd698d6bce0320c4521ac4",
    "title": "道州",
    "authorName": "孙理",
    "authorId": "adcfe4db82dd698dd1457b72d1457b72",
    "dynasty": "清",
    "content": [
      "九峰霄汉上，苍翠总堪疑。",
      "古木重华墓，秋风二女祠。",
      "流传踪迹幻，歌哭性情移。",
      "极目江山近，苍梧日暮时。"
    ]
  },
  {
    "id": "adcfe4db82dd698dccd3f806a6b5d486",
    "title": "涞水秋夜",
    "authorName": "孙理",
    "authorId": "adcfe4db82dd698dd1457b72d1457b72",
    "dynasty": "清",
    "content": [
      "乡关归梦远，庭树晚凉新。",
      "久旅惊秋月，长贫累故人。",
      "移镫饥鼠避，入户语虫亲。",
      "燕赵悲歌地，从来感慨频。"
    ]
  },
  {
    "id": "adcfe4db82dd698d1a32ad65f71f6515",
    "title": "临邑晚眺",
    "authorName": "孙理",
    "authorId": "adcfe4db82dd698dd1457b72d1457b72",
    "dynasty": "清",
    "content": [
      "晚照晴开万井烟，凭高秋意满山川。",
      "催寒砧杵连村落，截雨虹霓挂海天。",
      "南国苍茫迷远望，西风摇落感流年。",
      "泺源两度吟黄叶，又听犁城八月蝉。"
    ]
  },
  {
    "id": "adcfe4db82dd698df422fde8796fec86",
    "title": "城楼晚眺",
    "authorName": "孙理",
    "authorId": "adcfe4db82dd698dd1457b72d1457b72",
    "dynasty": "清",
    "content": [
      "城上楼虚夕照平，荒郊摇落客心惊。",
      "林间风咽蝉声老，塞外云扶雁羽轻。",
      "浮世自来迷蚁穴，故乡今已订鸥盟。",
      "高空谁伴孤吟兴，羁望徒伤万里情。"
    ]
  },
  {
    "id": "adcfe4db82dd698d30cd39c6e628374c",
    "title": "去嘉祥作",
    "authorName": "孙理",
    "authorId": "adcfe4db82dd698dd1457b72d1457b72",
    "dynasty": "清",
    "content": [
      "官贫橐装轻，仆夫候旦发。",
      "推挽出南城，旷然眼界豁。",
      "如彼拚飞鸟，饮啄樊笼脱。",
      "清明景气和，原草青青茁。",
      "驱车即往路，回首忽如失。",
      "迟迟闾阎间，历历忆前日。",
      "川原旱潦忧，经营志未毕。",
      "尸素愧清时，字人有何术。"
    ]
  },
  {
    "id": "adcfe4db82dd698ddecfb95b6ec025a1",
    "title": "双槐轩",
    "authorName": "孙理",
    "authorId": "adcfe4db82dd698dd1457b72d1457b72",
    "dynasty": "清",
    "content": [
      "我来何所事，日卧双槐间。",
      "槐颠群鸦噪，日夕望巢还。",
      "幽独易生感，况复西风寒。",
      "芳园渐摇落，鸣虫凄夜阑。",
      "仰视天边月，三五正团团。",
      "明月几回圆，归思邈云端。",
      "遥怜儿女忆，望月起长叹。"
    ]
  },
  {
    "id": "adcfe4db82df48915986242c815c9750",
    "title": "和孙笠山秀才忆燕诗",
    "authorName": "博明",
    "authorId": "adcfe4db82df4891d1457b72d1457b72",
    "dynasty": "清",
    "content": [
      "采莲肠断木兰舟，寂寞乌衣细语留。",
      "水驿残阳何处梦，旧巢新垒总成愁。",
      "梁空故国三千里，帘卷西风十二楼。",
      "此日萧斋重惆怅，浴蚕天气话重游。"
    ]
  },
  {
    "id": "adcfe4db82df48912ac0b7a72dda8808",
    "title": "山谷祠",
    "authorName": "博明",
    "authorId": "adcfe4db82df4891d1457b72d1457b72",
    "dynasty": "清",
    "content": [
      "宜州谑谶竟非讹，墓道荒城宿草多。",
      "一代党人悲孟博，中天诗派并东坡。",
      "空堂岁晚陈鸡黍，古屋秋深挂薜萝。",
      "二十四家谁续订，南诹宗嗣近如何。"
    ]
  },
  {
    "id": "adcfe4db82e015bd6a20e5f4dce57b4b",
    "title": "秋夜",
    "authorName": "王心敬",
    "authorId": "adcfe4db82e015bd712a3c9884c6494d",
    "dynasty": "清",
    "content": [
      "一心甘亩亩，念载卧茅庐。",
      "不计动名晚，何知岁月除。",
      "更深滋露冷，月朗逼星疏。",
      "头白明镫里，优游尚著书。"
    ]
  },
  {
    "id": "adcfe4db82e015bdb11fe487465653fa",
    "title": "感秋",
    "authorName": "王心敬",
    "authorId": "adcfe4db82e015bd712a3c9884c6494d",
    "dynasty": "清",
    "content": [
      "何事浮游似梦游，西风吹雁又林丘。",
      "半生空负千秋志，一夜常怀万古忧。",
      "芳树望中惊落叶，碧溪眼底泻寒流。",
      "白头看破历来妄，且摘黄花当酒筹。"
    ]
  },
  {
    "id": "adcfe4db82e015bdc7d4a6399a70b21e",
    "title": "感兴",
    "authorName": "王心敬",
    "authorId": "adcfe4db82e015bd712a3c9884c6494d",
    "dynasty": "清",
    "content": [
      "坐久林风发，翩翩吹予袂。",
      "悠然有会心，乃在山东际。",
      "陟岫望邹鲁，渺渺目难继。",
      "岂必道远长，哲人早已憩。",
      "徘徊歧路侧，日午阴未霁。",
      "浩歌泪盈把，寸心将何寄。",
      "归来濯玉女，天空白日丽。"
    ]
  },
  {
    "id": "adcfe4db831187f4d035bb5e75e44c39",
    "title": "赠赵若琴",
    "authorName": "陈云章",
    "authorId": "adcfe4db831187f4d1457b72d1457b72",
    "dynasty": "清",
    "content": [
      "君有连城璧，磨砻伟器成。",
      "襟怀观物达，肝胆照人明。",
      "秘籍金楼子，良田玉带生。",
      "简书猿鸟畏，风雨几经营。"
    ]
  },
  {
    "id": "adcfe4db831187f4a9e89cf933f3f499",
    "title": "送王敬亭摄六安校官并监茶税",
    "authorName": "陈云章",
    "authorId": "adcfe4db831187f4d1457b72d1457b72",
    "dynasty": "清",
    "content": [
      "孝廉船舶不惊波，闲爱衙斋长绿莎。",
      "郭外军机铙吹曲，山中诗兴采茶歌。",
      "泮林花发官何冷，亲舍云瞻路未多。",
      "犹望王曾酬大志，文章有价重巍科。"
    ]
  },
  {
    "id": "adcfe4db831187f49e8010cb53a60ee5",
    "title": "闻童晋侯痁作诗已之",
    "authorName": "陈云章",
    "authorId": "adcfe4db831187f4d1457b72d1457b72",
    "dynasty": "清",
    "content": [
      "东床风雨病羲之，欲写《黄庭》力不支。",
      "祝尔从今须健饭，龙宾十二待临池。"
    ]
  },
  {
    "id": "adcfe4db831fefd12b3da5cb2979c737",
    "title": "寄赵壶石",
    "authorName": "隋鹏",
    "authorId": "adcfe4db831fefd1d1457b72d1457b72",
    "dynasty": "清",
    "content": [
      "见说高阳侣，潜居一亩宫。",
      "春残杨柳月，秋老蓼花风。",
      "习懒因常健，佯狂故自雄。",
      "不知燕市里，买醉许谁同。"
    ]
  },
  {
    "id": "adcfe4db832bbca85558acffc9e85c80",
    "title": "戏作呈用拙道人",
    "authorName": "明鼐",
    "authorId": "adcfe4db832bbca8d1457b72d1457b72",
    "dynasty": "清",
    "content": [
      "士龙笑疾未全瘥，搦管其如捧腹何。",
      "东浦出鱼西浦网，南山有鸟北山罗。",
      "能言久欲师鹦鹉，下气今将拜骆驼。",
      "谁劝吾兄买官去，隐君巧宦不争多。"
    ]
  },
  {
    "id": "adcfe4db832bbca8a6e072b5e48a2a07",
    "title": "述怀",
    "authorName": "明鼐",
    "authorId": "adcfe4db832bbca8d1457b72d1457b72",
    "dynasty": "清",
    "content": [
      "去年食不足，远投皇甫店。",
      "白沙蒙青泥，数数骡车陷。",
      "大女警以啼，小女热而喘。",
      "我妇汗沾衣，暑炙桃花软。",
      "路旁田舍翁，佣人正磨面。",
      "意气何扬扬，视侬不欲见。",
      "念此摧肝肠，读书得贫贱。"
    ]
  },
  {
    "id": "adcfe4db832bbca8a6e072b5fd783827",
    "title": "述怀",
    "authorName": "明鼐",
    "authorId": "adcfe4db832bbca8d1457b72d1457b72",
    "dynasty": "清",
    "content": [
      "九月到安庆，十月抵安福。",
      "长江二千里，波涛相起伏。",
      "雷电风雨交，客如牛觳觫。",
      "长眠鱼腹中，思之已烂熟。",
      "谁贳不祥身，端然返乡族。",
      "朱提余一封，入门愧松竹。"
    ]
  },
  {
    "id": "adcfe4db833098264c5fe85d1e91edc7",
    "title": "立秋日自泻泥漯至鸡鸣坳亭子",
    "authorName": "杨明上",
    "authorId": "adcfe4db83309826d1457b72d1457b72",
    "dynasty": "清",
    "content": [
      "瓮底青天动，连山入瓮青。",
      "天光开一角，山翠压孤亭。",
      "凉鬓惊秋到，枯蓬感涕零。",
      "行人歌互答，愁绝不堪听。"
    ]
  },
  {
    "id": "adcfe4db83309826de47efde9ee0c067",
    "title": "四泉山小憩",
    "authorName": "杨明上",
    "authorId": "adcfe4db83309826d1457b72d1457b72",
    "dynasty": "清",
    "content": [
      "暂得偷间坐，心清境亦清。",
      "窗衔孤塔影，门掩大江声。",
      "明月怀前世，梅花记后生。",
      "众僧如旧识，相对不胜情。"
    ]
  },
  {
    "id": "adcfe4db83321a56ebb5877ed0c077ad",
    "title": "题荣禄第",
    "authorName": "柯先荣",
    "authorId": "adcfe4db83321a56d1457b72d1457b72",
    "dynasty": "清",
    "content": [
      "华堂耸立俯江流，十里长溪入望收。",
      "岩翠送青铺玉砌，日光破晓上银钩。",
      "绣屏恍列千章树，锦缆斜牵一叶舟。",
      "领取河山佳气好，红栏杆外景悠悠。"
    ]
  },
  {
    "id": "adcfe4db83321a56ebb5877e49ebf6eb",
    "title": "题荣禄第",
    "authorName": "柯先荣",
    "authorId": "adcfe4db83321a56d1457b72d1457b72",
    "dynasty": "清",
    "content": [
      "偶辞清俸恋烟霞，闲赋归来担旧家。",
      "三面云山连翠竹，一庭松菊自栽花。",
      "龙鳞晓卷疏棂月，雀舌时烹小院茶。",
      "漫羡前贤完美意，欢联棣萼话桑麻。"
    ]
  },
  {
    "id": "adcfe4db8338845f72fd4f08a2f2125a",
    "title": "题李剑秋大令劝农图",
    "authorName": "马丕瑶",
    "authorId": "adcfe4db8338845fe0ab531e059fdcd9",
    "dynasty": "清",
    "content": [
      "催科不扰政刑清，雨后来听叱犊声。",
      "绿野无边生意满，杏花香里看春耕。"
    ]
  },
  {
    "id": "adcfe4db833a6ee16bd2c210c19128c2",
    "title": "白蓼花",
    "authorName": "刘珊",
    "authorId": "adcfe4db833a6ee18c01a7592647c1db",
    "dynasty": "清",
    "content": [
      "到眼西风醒，斜阳认有无。",
      "秋心浓不得，水国淡相须。",
      "破艇梢云浅，寒凫抱雪臞。",
      "更谁觅孤赏，凄绝对江湖。"
    ]
  },
  {
    "id": "adcfe4db833a6ee169588e64972bf2f8",
    "title": "秋归",
    "authorName": "刘珊",
    "authorId": "adcfe4db833a6ee18c01a7592647c1db",
    "dynasty": "清",
    "content": [
      "秋色忽如此，门前落叶深。",
      "蹉跎游子恨，慰藉老亲心。",
      "新雨蝉声足，斜阳雁影沈。",
      "不应怨迟暮，流水自鸣琴。"
    ]
  },
  {
    "id": "adcfe4db833a6ee1056fcef8bb732a7c",
    "title": "折柳枝词",
    "authorName": "刘珊",
    "authorId": "adcfe4db833a6ee18c01a7592647c1db",
    "dynasty": "清",
    "content": [
      "青青堤上隔征尘，折取新枝赠远人。",
      "亦解长条羁不住，要君知是故园春。"
    ]
  },
  {
    "id": "adcfe4db833a6ee13fa4220ce00793e6",
    "title": "汉宫求仙谣",
    "authorName": "刘珊",
    "authorId": "adcfe4db833a6ee18c01a7592647c1db",
    "dynasty": "清",
    "content": [
      "五柞深宫夜乞灵，冰函瑶笈费丁宁。",
      "穆王池上西王母，又控青鸾下汉廷。"
    ]
  },
  {
    "id": "adcfe4db833b7d92f82affcb8f89f34d",
    "title": "过拂水山庄",
    "authorName": "冯登府",
    "authorId": "adcfe4db833b7d92d1457b72d1457b72",
    "dynasty": "清",
    "content": [
      "白头诗侣忆松圆，感慨沧桑不计年。",
      "生死难逃穷鬼骂，文章枉受美人怜。",
      "杜陵老去悲秋雨，谢墅荒余冷暮烟。",
      "九庙冬青零落尽，不堪红豆续新篇。"
    ]
  },
  {
    "id": "adcfe4db833b7d92e2218d64a5135b27",
    "title": "渡江后寓海岳庵",
    "authorName": "冯登府",
    "authorId": "adcfe4db833b7d92d1457b72d1457b72",
    "dynasty": "清",
    "content": [
      "湿云寒走江天黑，篷底雨粗眠缩瑟。",
      "南宫诗梦久馍糊，一幅如逢图泼墨。",
      "米家当日亦寄居，千秋桥侧诛茅初。",
      "翛闲堂邻甘露寺，傅莂应署颠人书。",
      "轩窗致爽面龙湾，竟将海岳挽砚山。",
      "蟾蜍玉泪念故主，诵诗图笔心犹悭。",
      "千金卖古烦妇驵，片石笏拜逢仙鬟。",
      "寅哥坐列商宝缋，巾箱五岳留人间。",
      "我来借得书画舫，红桥九十恣来往。",
      "茶樯酒幔任相羊，麝煤鼠尾寄孤赏。",
      "狂吟恍接七百年，六代青山喜无恙。",
      "当时快意崇宁年，书博士衔臣亲填。",
      "牟驼冈石付劫火，宣和图画归云烟。",
      "惟有斯庵倚江水，零落秋风飞燕子。",
      "天寒仿佛精灵归，白鹤一声横江起。"
    ]
  },
  {
    "id": "adcfe4db833b9db2c173f028403a1730",
    "title": "君山晚眺",
    "authorName": "俞赓唐",
    "authorId": "adcfe4db833b9db2d1457b72d1457b72",
    "dynasty": "清",
    "content": [
      "石磴游踪驻，心怡饱看山。",
      "人随飞鸟渡，樵带断云还。",
      "远水碧千里，夕阳红半弯。",
      "堪描图一幅，妙手倩荆关。"
    ]
  },
  {
    "id": "adcfe4db833b9db2d2faa77a5e02043f",
    "title": "题画二首",
    "authorName": "俞赓唐",
    "authorId": "adcfe4db833b9db2d1457b72d1457b72",
    "dynasty": "清",
    "content": [
      "枝头黄鸟惜芳春，压架蔷薇烂漫新。",
      "密叶秾花休乱折，深红刺短易伤人。"
    ]
  },
  {
    "id": "adcfe4db833b9db2d2faa77a25b93da6",
    "title": "题画二首",
    "authorName": "俞赓唐",
    "authorId": "adcfe4db833b9db2d1457b72d1457b72",
    "dynasty": "清",
    "content": [
      "浓绿扶疏透石台，独饶艳丽蕊初开。",
      "玫瑰一样夸颜色，未许深宫买笑来。"
    ]
  },
  {
    "id": "adcfe4db834233944c3145be8347fbdf",
    "title": "鹳鹊楼",
    "authorName": "乔光烈",
    "authorId": "adcfe4db83423394d1457b728698ff92",
    "dynasty": "清",
    "content": [
      "何处西风鹳鹊楼，烟沙萧瑟满汀洲。",
      "人间俯仰成千古，到海黄河日夜流。"
    ]
  },
  {
    "id": "adcfe4db8342339487c5fdf17360bb67",
    "title": "栈道木偏桥易构以石俾安固永久",
    "authorName": "乔光烈",
    "authorId": "adcfe4db83423394d1457b728698ff92",
    "dynasty": "清",
    "content": [
      "平时架飞梁，伐木跨危栈。",
      "往来虽藉通，风雨亦多患。",
      "常苦摧颓易，𨻄阢骇相践。",
      "岁时劳工徒，修役连夕旦。",
      "何如计其安，坚脆易所便。",
      "因之琢山骨，结构法初变。",
      "庚庚复坦坦，漂摇幸无荐。",
      "车马秦蜀交，虹蜺度天汉。",
      "纪事成此章，所期久安晏。"
    ]
  },
  {
    "id": "adcfe4db834233947c7881da69fe0980",
    "title": "霍山",
    "authorName": "乔光烈",
    "authorId": "adcfe4db83423394d1457b728698ff92",
    "dynasty": "清",
    "content": [
      "太岳记《禹书》，霍为冀州镇。中央惟土德，极并嵩华峻。",
      "积厚恣蟠薄，元气富宣蕴。仰观何轩昂，腾霄意不尽。",
      "青排与翠竦，峰岭擢戈盾。苍紫障日回，凌标冠霞近。",
      "神灵閟杳蠖，秩祀严荐晋。尚闻竹节书，使者去方迅。",
      "于今配侯伯，福物道无吝。功美云雨施，岁被千里润。",
      "歌诗展然作，庶用备赞傧。"
    ]
  },
  {
    "id": "adcfe4db83423394b8a2abc668a6b68b",
    "title": "夏县谒司马温公墓",
    "authorName": "乔光烈",
    "authorId": "adcfe4db83423394d1457b728698ff92",
    "dynasty": "清",
    "content": [
      "条山苍苍河水黄，大贤钟毓非寻常。",
      "儿童走卒识君实，至今青简生辉光。",
      "天将元老资有宋，范韩文富道继昌。",
      "公乎正色发伟议，伊训说命同敷扬。",
      "传闻中国相司马，辽人拱手戢朔方。",
      "奈何功德未及竟，凤凰忽逝麒麟藏。",
      "转使奸回窃国柄，碑刊元祐覆纪纲。",
      "当时墓碑题御笔，清忠粹德昭炜煌。",
      "钜手万言勒神道，学士振藻铿琳琅。",
      "一朝被谗忽摧毁，马鬣空见斧与堂。",
      "墓门闭向六百载，公名自共河山长。",
      "整冠下拜瞻且肃，松柏声入清风香。"
    ]
  },
  {
    "id": "adcfe4db8357a43b2c23d6f01a11ad51",
    "title": "春草四首",
    "authorName": "冯璜",
    "authorId": "adcfe4db8357a43bd1457b72d1457b72",
    "dynasty": "清",
    "content": [
      "柳条开放梅花谢，春气平分露草丛。",
      "山郭浮烟腾晓日，江崖晴色展东风。",
      "渐看郊野抽新绿，又见池台衬落红。",
      "正是游春好时节，青青送过画桥东。"
    ]
  },
  {
    "id": "adcfe4db8357a43b2c23d6f0b2f412a8",
    "title": "春草四首",
    "authorName": "冯璜",
    "authorId": "adcfe4db8357a43bd1457b72d1457b72",
    "dynasty": "清",
    "content": [
      "春郊一片纷如织，剪剪微风嫩绿摇。",
      "上冢年光怜水逝，采芳踪迹怨山遥。",
      "小园花谢莺声老，故垒苔荒马足骄。",
      "南浦年年相送处，行人到此总魂销。"
    ]
  },
  {
    "id": "adcfe4db8357a43b2c23d6f07df732a8",
    "title": "春草四首",
    "authorName": "冯璜",
    "authorId": "adcfe4db8357a43bd1457b72d1457b72",
    "dynasty": "清",
    "content": [
      "新绿萋萋匝野同，江南江北思无穷。",
      "日华晕翠连荒墅，露气浮烟入远空。",
      "碧涧蘅芜含宿雨，朱门瓦砾又东风。",
      "春烟苍莽浑无际，憔悴王孙类转蓬。"
    ]
  },
  {
    "id": "adcfe4db8357a43b2c23d6f05c7aacca",
    "title": "春草四首",
    "authorName": "冯璜",
    "authorId": "adcfe4db8357a43bd1457b72d1457b72",
    "dynasty": "清",
    "content": [
      "野草逢春不用栽，几丛晴翠掩尘埃。",
      "一般晴色天涯远，无限清愁眼底来。",
      "长带乍衔新院落，碧丝又绕旧池台。",
      "踏青归去荒城远，寂寞山崖首重回。"
    ]
  },
  {
    "id": "adcfe4db8357a43b75398f253deddd00",
    "title": "题山居图",
    "authorName": "冯璜",
    "authorId": "adcfe4db8357a43bd1457b72d1457b72",
    "dynasty": "清",
    "content": [
      "欲向山家问起居，巉岩深处有茅庐。",
      "闲来坐卧无人管，花落庭前看道书。"
    ]
  },
  {
    "id": "adcfe4db83649c467f35fd8d47072979",
    "title": "题邓弥之白香亭诗稿",
    "authorName": "许振祎",
    "authorId": "adcfe4db83649c46d1457b72d1457b72",
    "dynasty": "清",
    "content": [
      "泪河西注返湘舟，死尽浮生旧匹俦。",
      "岂忍衰龄为远别，更堪一诀是千秋。",
      "贤名信有蛇年厄，旅寓终罹鵩舍忧。",
      "我恸匪关知己尽，四朝文献恐难求。"
    ]
  },
  {
    "id": "adcfe4db83649c467f35fd8d6311c934",
    "title": "题邓弥之白香亭诗稿",
    "authorName": "许振祎",
    "authorId": "adcfe4db83649c46d1457b72d1457b72",
    "dynasty": "清",
    "content": [
      "少日都梁一俊人，褐裘岸帻照青春。",
      "小心四海能求友，茧足千程急卫亲。",
      "文字江湖余涕泪，遭逢天地有风尘。",
      "同时落魄长安道，尊酒招呼话苦辛。"
    ]
  },
  {
    "id": "adcfe4db83649c467f35fd8d964c33d5",
    "title": "题邓弥之白香亭诗稿",
    "authorName": "许振祎",
    "authorId": "adcfe4db83649c46d1457b72d1457b72",
    "dynasty": "清",
    "content": [
      "怅望人间百事违，辞官重恋老莱衣。",
      "重围趋死义不辱，尽室报恩情庶几。",
      "完节居然名地好，冒功那问几人非。",
      "当时只有西江月，曾照危陴泪暗挥。"
    ]
  },
  {
    "id": "adcfe4db83649c467f35fd8def120ce2",
    "title": "题邓弥之白香亭诗稿",
    "authorName": "许振祎",
    "authorId": "adcfe4db83649c46d1457b72d1457b72",
    "dynasty": "清",
    "content": [
      "北兰寺前荒草稠，娄妃墓下寒江流。",
      "兵尘一扫无陈迹，旅客伤心更独游。",
      "避地酒徒颜尽墨，傍湖春树色先秋。",
      "可堪符节无人绾，付与书生类楚囚。"
    ]
  },
  {
    "id": "adcfe4db83649c467f35fd8d2ee67b6d",
    "title": "题邓弥之白香亭诗稿",
    "authorName": "许振祎",
    "authorId": "adcfe4db83649c46d1457b72d1457b72",
    "dynasty": "清",
    "content": [
      "钟陵直下古临川，新领苍头士八千。",
      "劝客南行焚笔砚，从征西市买鞍鞯。",
      "异才不信为时出，强寇能摧弃甲旋。",
      "终是虎头无骨相，中山一谤又空拳。"
    ]
  },
  {
    "id": "adcfe4db83649c467f35fd8d026fe48d",
    "title": "题邓弥之白香亭诗稿",
    "authorName": "许振祎",
    "authorId": "adcfe4db83649c46d1457b72d1457b72",
    "dynasty": "清",
    "content": [
      "霜天黄菊作重阳，战地书来更断肠。",
      "烈士尽为知己死，寒郊枉是哭人忙。",
      "鲸鱼失势成京观，燕雀何人处画堂。",
      "秋尽风蓬从西散，始知吾辈可怜伤。"
    ]
  },
  {
    "id": "adcfe4db83649c467f35fd8dc107f21b",
    "title": "题邓弥之白香亭诗稿",
    "authorName": "许振祎",
    "authorId": "adcfe4db83649c46d1457b72d1457b72",
    "dynasty": "清",
    "content": [
      "同谒征南幕下年，麻源高会最多贤。",
      "迂辛短李为欢谑，刻烛摊笺放老颠。",
      "告别又经新岁月，鏖兵重访旧山川。",
      "不堪并马城南路，暮雨萧萧绝可怜。"
    ]
  },
  {
    "id": "adcfe4db83649c467f35fd8d1c6f389e",
    "title": "题邓弥之白香亭诗稿",
    "authorName": "许振祎",
    "authorId": "adcfe4db83649c46d1457b72d1457b72",
    "dynasty": "清",
    "content": [
      "京尘相逐忽轩眉，三月杨花似海时。",
      "客久鸾龙雄意气，交深金石少磷缁。",
      "直言尽罢刘蕡策，远适终伤王粲诗。",
      "讵料吾军真早废，茫茫詹尹似先知。"
    ]
  },
  {
    "id": "adcfe4db83649c467f35fd8dec82bd7a",
    "title": "题邓弥之白香亭诗稿",
    "authorName": "许振祎",
    "authorId": "adcfe4db83649c46d1457b72d1457b72",
    "dynasty": "清",
    "content": [
      "变起仓黄天地昏，累臣无复谒修门。",
      "满城一溃皆鱼鳖，失路方将化鹤猿。",
      "海国沧桑催返棹，楚歌兰杜与招魂。",
      "乘时各奋风云会，那有巫阳下问冤。"
    ]
  },
  {
    "id": "adcfe4db83649c467f35fd8d23d4296c",
    "title": "题邓弥之白香亭诗稿",
    "authorName": "许振祎",
    "authorId": "adcfe4db83649c46d1457b72d1457b72",
    "dynasty": "清",
    "content": [
      "青山红树白香湖，免为君王再荷殳。",
      "返哺尽闻乌鸟乐，献嘲嗟幸草堂无。",
      "水中金石看千变，谷口池亭记八愚。",
      "犹有高名动寥廓，著书愤世陋王符。"
    ]
  },
  {
    "id": "adcfe4db83649c467f35fd8dd950c8fd",
    "title": "题邓弥之白香亭诗稿",
    "authorName": "许振祎",
    "authorId": "adcfe4db83649c46d1457b72d1457b72",
    "dynasty": "清",
    "content": [
      "翰墨场推老伏波，故人招隐出烟萝。",
      "军筹檄笔雄谁并，铜柱勋名勒几多。",
      "拜表元戎闻荐达，罢官下噀自蹉跎。",
      "萧然百粤经行地，祇草龙蛇落涧阿。"
    ]
  },
  {
    "id": "adcfe4db83649c467f35fd8d75d5279d",
    "title": "题邓弥之白香亭诗稿",
    "authorName": "许振祎",
    "authorId": "adcfe4db83649c46d1457b72d1457b72",
    "dynasty": "清",
    "content": [
      "悔别师门三十年，西州重过泪潺湲。",
      "遂良早白清湘鬓，供奉休回贺监船。",
      "曾感吐茵容国士，共来持菊荐江天。",
      "平生风义凄怀甚，更苦城危夜雨悬。"
    ]
  },
  {
    "id": "adcfe4db83649c467f35fd8d0d46fe00",
    "title": "题邓弥之白香亭诗稿",
    "authorName": "许振祎",
    "authorId": "adcfe4db83649c46d1457b72d1457b72",
    "dynasty": "清",
    "content": [
      "河鲤江鱼各自流，劳君高兴动扁舟。",
      "不辞千里迫年尽，相引一觞为道忧。",
      "老大心情双白鬓，啸歌天地总青眸。",
      "追欢却有前时感，力与排愁未解愁。"
    ]
  },
  {
    "id": "adcfe4db83649c467f35fd8d3cf85b81",
    "title": "题邓弥之白香亭诗稿",
    "authorName": "许振祎",
    "authorId": "adcfe4db83649c46d1457b72d1457b72",
    "dynasty": "清",
    "content": [
      "雨丝风絮黯平台，此别分襟更可哀。",
      "目极天涯孤客返，梦悬江表尺书来。",
      "苦怀未忍从深诉，慰语重游约后回。",
      "白发故交寥落尽，不禁清泪湿苍苔。"
    ]
  },
  {
    "id": "adcfe4db83649c467f35fd8db3574c76",
    "title": "题邓弥之白香亭诗稿",
    "authorName": "许振祎",
    "authorId": "adcfe4db83649c46d1457b72d1457b72",
    "dynasty": "清",
    "content": [
      "千里飞书自告亡，一惊断尽故人肠。",
      "临危所眷惟知己，阅世如流益可伤。",
      "留集东林谋不朽，修文碧落恐犹忙。",
      "素车行哭吾无及，惭负人间范与张。"
    ]
  },
  {
    "id": "adcfe4db83649c467f35fd8d82e786dd",
    "title": "题邓弥之白香亭诗稿",
    "authorName": "许振祎",
    "authorId": "adcfe4db83649c46d1457b72d1457b72",
    "dynasty": "清",
    "content": [
      "濡泪吟成纪实词，还如杜集有严诗。",
      "骑鲸天夺胡偏遽，扪虱谈深故可思。",
      "一例文章憎命达，从来孝友是男儿。",
      "龙骧鹊起俱尘土，且读林宗第一碑。"
    ]
  },
  {
    "id": "adcfe4db83716695755964b528d7ab24",
    "title": "忆临朐山居",
    "authorName": "张象津",
    "authorId": "adcfe4db83716695d1457b72d1457b72",
    "dynasty": "清",
    "content": [
      "三载秋风劳梦魂，曾经采药入烟村。",
      "四山红叶客双屐，一坞白云家半门。",
      "宿果收完芳树老，名花开尽石床温。",
      "武陵旧事凭谁问，拟殖田庐长子孙。"
    ]
  },
  {
    "id": "adcfe4db83716695ba5736b5d6241d08",
    "title": "柳下",
    "authorName": "张象津",
    "authorId": "adcfe4db83716695d1457b72d1457b72",
    "dynasty": "清",
    "content": [
      "柳下听鸣蝉，微阴驱薄暑。",
      "岸阔蓼花风，石净绿萝雨。",
      "泛泛水禽嬉，波上久容与。",
      "怅然念远人，日夕渺何许。"
    ]
  },
  {
    "id": "adcfe4db8371669597949ac400d0fd7e",
    "title": "登楼",
    "authorName": "张象津",
    "authorId": "adcfe4db83716695d1457b72d1457b72",
    "dynasty": "清",
    "content": [
      "晨起日色昏，村落隐轻雾。",
      "相将楼上来，豁然乾坤露。",
      "晴高大岘云，秋远济阴树。",
      "海山何处归，万里如可步。"
    ]
  },
  {
    "id": "adcfe4db83716695f5f56a923efaeeba",
    "title": "云若筑室颜曰寄斋索诗为赋此",
    "authorName": "张象津",
    "authorId": "adcfe4db83716695d1457b72d1457b72",
    "dynasty": "清",
    "content": [
      "风轮转大千，一尘缘飞坠。",
      "坱然升降中，生物息相吹。",
      "遐睇尽寰宇，俯仰缅身世。",
      "稊粟落大瀛，狭钜两不异。",
      "形骸寄须臾，况又寄所寄。",
      "彼哉愦愦者，瑶璇起平地。",
      "所居仅容膝，胡为劳远致。",
      "深谋裕千载，展转无终既。",
      "会见瓦砾场，离离长秋穗。",
      "始藏孟尝君，终下雍门泪。",
      "爰有达生人，空洞无物累。",
      "一室羲皇前，嗒焉齐醒醉。",
      "而以寄名斋，谓与斋相值。",
      "有寄即有归，若归于何庇。",
      "君言归何有，神马意为辔。",
      "当其意尽时，万缘风云彗。",
      "寄无归亦无，言寄乃非伪。",
      "人事渺无穷，纷营无愚智。",
      "道术亦各出，深岩难拟议。",
      "孰为楚庄周，孰为鲁展季。",
      "援笔为赋此，略见山枢意。",
      "后来者谁与，勿谓斯言戏。"
    ]
  },
  {
    "id": "adcfe4db83716695d09f192e96a66b11",
    "title": "桔槔叹",
    "authorName": "张象津",
    "authorId": "adcfe4db83716695d1457b72d1457b72",
    "dynasty": "清",
    "content": [
      "城中祷雨城外晴，城外祷雨赭云生。",
      "赭云散尽暮天碧，城外遍起桔槔声。",
      "桔槔彻夜声不停，判将身手与天争。",
      "天公仁闵覆苍生，百神司命周八纮。",
      "雨师唤云云不应，雷公鞭鼓鼓不鸣。",
      "付与桔槔自作程，桔槔非人水不行。",
      "鹤俯鹳啄尻首并，汗流渍与井干平。",
      "畦中依然水不盈，苗稀散作鱼尾赪。",
      "夜阑气尽声不尽，隐隐倦力相支撑。",
      "此时肃肃晓风清，城中达官梦初醒。",
      "美人素绠汲银瓶，辘轳却向雕阑听。"
    ]
  },
  {
    "id": "adcfe4db837780790a23ac4ccf426c04",
    "title": "春日同郭汾勷徐阔斋可庵游仙人洞",
    "authorName": "杨灏",
    "authorId": "adcfe4db83778079d1457b72d1457b72",
    "dynasty": "清",
    "content": [
      "仙家在何处，洞口自长春。",
      "钟乳悬危坐，岩梯绝暗尘。",
      "桃花迷远目，草色醉行人。",
      "徙倚夕阳晚，山村鸟语频。"
    ]
  },
  {
    "id": "adcfe4db83778079bbd6f23c33aa3d52",
    "title": "雨后望西山",
    "authorName": "杨灏",
    "authorId": "adcfe4db83778079d1457b72d1457b72",
    "dynasty": "清",
    "content": [
      "雨余山似黛，纵目豁幽情。",
      "天半云犹渍，峰坳翠已清。",
      "裁诗劳想像，读画倍分明。",
      "还拟延朝爽，飘然襟袖轻。"
    ]
  },
  {
    "id": "adcfe4db837d8dc704a2bf83573f2eec",
    "title": "环翠山房",
    "authorName": "永?",
    "authorId": "adcfe4db837d8dc7d1457b72d1457b72",
    "dynasty": "清",
    "content": [
      "摊书为杜清谈渐，种竹无关玉笋齐。",
      "山雪昨朝才敛白，春光已绿易州西。"
    ]
  },
  {
    "id": "adcfe4db83817e69a7018b659d9a5192",
    "title": "青山晚泊同晓溪云澜拈得微韵",
    "authorName": "赵帅",
    "authorId": "adcfe4db83817e69d1457b72d1457b72",
    "dynasty": "清",
    "content": [
      "倒卷长江白浪飞，幽岩钟磬静禅扉。",
      "秋风极浦雁初下，暮雨空山僧未归。",
      "汉上估樯千树密，洲前渔火一星微。",
      "与君更约齐安过，载酒题诗赤壁矶。"
    ]
  },
  {
    "id": "adcfe4db83817e69e695a2166c8304aa",
    "title": "舟中作",
    "authorName": "赵帅",
    "authorId": "adcfe4db83817e69d1457b72d1457b72",
    "dynasty": "清",
    "content": [
      "春风麦浪已盈堤，柳外昏鸦带月栖。",
      "夜半忽闻湍水响，扁舟知在练湖西。"
    ]
  },
  {
    "id": "adcfe4db83817e697843cb349ab9d564",
    "title": "宛陵杂诗",
    "authorName": "赵帅",
    "authorId": "adcfe4db83817e69d1457b72d1457b72",
    "dynasty": "清",
    "content": [
      "估帆叶叶泊双桥，绿柳青帘槛外飘。",
      "隔岸人家歌《水调》，江楼向晚雨潇潇。"
    ]
  },
  {
    "id": "adcfe4db83817e697843cb34c73d9c9b",
    "title": "宛陵杂诗",
    "authorName": "赵帅",
    "authorId": "adcfe4db83817e69d1457b72d1457b72",
    "dynasty": "清",
    "content": [
      "闻道龙沙卷雪飞，蛮中传去织弓衣。",
      "柏山寺畔吟魂在，曾见林梢鸭脚肥。"
    ]
  },
  {
    "id": "adcfe4db83817e697843cb349cc534b4",
    "title": "宛陵杂诗",
    "authorName": "赵帅",
    "authorId": "adcfe4db83817e69d1457b72d1457b72",
    "dynasty": "清",
    "content": [
      "春烟袅袅将军树，碧草萋萋丞相祠。",
      "残月晓风啼杜宇，水亭略彴立移时。"
    ]
  },
  {
    "id": "adcfe4db83817e69a75693a1604191da",
    "title": "登金坛城望茅山",
    "authorName": "赵帅",
    "authorId": "adcfe4db83817e69d1457b72d1457b72",
    "dynasty": "清",
    "content": [
      "闲上孤城眺远郊，云端翠巘列三茅。",
      "昨宵梦入华阳洞，白月松间照鹤巢。"
    ]
  },
  {
    "id": "adcfe4db83885725bfa8256312b01237",
    "title": "吊都督汤贞悯公和杨西华作",
    "authorName": "凌志圭",
    "authorId": "adcfe4db83885725d1457b72d1457b72",
    "dynasty": "清",
    "content": [
      "又是重阳近，登高感昔年。",
      "将军真死难，我辈愧生全。",
      "风雨灵旗壮，星辰碧落悬。",
      "故园何日返，重访旧林泉。"
    ]
  },
  {
    "id": "adcfe4db83885725bfa82563cf4f6d3c",
    "title": "吊都督汤贞悯公和杨西华作",
    "authorName": "凌志圭",
    "authorId": "adcfe4db83885725d1457b72d1457b72",
    "dynasty": "清",
    "content": [
      "一门留劲节，三世效孤忠。",
      "书画乃余事，风流孰与同。",
      "开樽君兴雅，乞食我途穷。",
      "嘉会难重遇，因之感二公。"
    ]
  },
  {
    "id": "adcfe4db838857251754aa31ce7d49c5",
    "title": "兰陵舟中口号",
    "authorName": "凌志圭",
    "authorId": "adcfe4db83885725d1457b72d1457b72",
    "dynasty": "清",
    "content": [
      "拥裘枯坐静如僧，断岸危桥树几层。",
      "怪底岁除偏作客，一帆风雪下毗陵。"
    ]
  },
  {
    "id": "adcfe4db8395e46e773b3a7bc68f2797",
    "title": "登穹窿谒句曲行宫",
    "authorName": "董含",
    "authorId": "adcfe4db8395e46ed1457b72d1457b72",
    "dynasty": "清",
    "content": [
      "山势岧峣欲到难，玉真宫殿拥千官。",
      "香飘下界青冥近，磬入诸天碧落寒。",
      "洞口断云朝放鹤，石根晴树暮栖鸾。",
      "金门羽客龙泥印，夜礼星辰上醮坛。"
    ]
  },
  {
    "id": "adcfe4db83962b61d8c5b740ea9530ef",
    "title": "游泰山",
    "authorName": "廖文锦",
    "authorId": "adcfe4db83962b61d1457b72d757719e",
    "dynasty": "清",
    "content": [
      "浮岚拨翠郁岧峣，壁立丹梯倚绛霄。",
      "千里暮烟齐鲁坼，半空香雾鬼神朝。",
      "星岩月观谁开辟，玉几金床久寂寥。",
      "欲访安期何处所，独骑鸾背自吹箫。"
    ]
  },
  {
    "id": "adcfe4db83962b617d67490dbdd5c6e1",
    "title": "彭城怀古",
    "authorName": "廖文锦",
    "authorId": "adcfe4db83962b61d1457b72d757719e",
    "dynasty": "清",
    "content": [
      "芒砀云寒白日沈，犹闻父老说淮阴。",
      "一生误相君之背，九死难明臣此心。",
      "烹狗早知千古恨，钓鱼悔不五湖深。",
      "囊沙背水浑间事，赢虱功成漂母金。"
    ]
  },
  {
    "id": "adcfe4db83962b617d67490d71cd837d",
    "title": "彭城怀古",
    "authorName": "廖文锦",
    "authorId": "adcfe4db83962b61d1457b72d757719e",
    "dynasty": "清",
    "content": [
      "力除狼虎气吞嬴，胆落诸侯壁上兵。",
      "千古大观三月火，半生小忍一杯羹。",
      "难消帐下歌姬恨，不受江东子弟情。",
      "十丈灵旗阴白昼，犹闻叱咤大风声。"
    ]
  },
  {
    "id": "adcfe4db83ae63d77c831a6b93742407",
    "title": "阜城门外畏吾村明李文正墓",
    "authorName": "刘秉琳",
    "authorId": "adcfe4db83ae63d7d1457b72d1457b72",
    "dynasty": "清",
    "content": [
      "明代茶陵汉太丘，当年妙用此刚柔。",
      "默为元气争消长，不与群贤竞去留。",
      "蜀道典兵防八党，福清知己共千秋。",
      "大臣纳约非无牖，岂必都门逐谢刘。"
    ]
  },
  {
    "id": "adcfe4db83b3ec8f2b4cdaf9d7da6d4b",
    "title": "访浩然上人不遇",
    "authorName": "长闱",
    "authorId": "adcfe4db83b3ec8fd1457b72d1457b72",
    "dynasty": "清",
    "content": [
      "策杖叩禅扉，穿云入翠微。",
      "虚堂人迹静，深院俗尘稀。",
      "谈麈惊花落，风铃怖鸽飞。",
      "徘徊双树下，但见暮鸦归。"
    ]
  },
  {
    "id": "adcfe4db83b3ec8fe86c2825295a5005",
    "title": "独宦",
    "authorName": "长闱",
    "authorId": "adcfe4db83b3ec8fd1457b72d1457b72",
    "dynasty": "清",
    "content": [
      "独宦秋色晚，西风落叶飞。",
      "旅人犹未返，社燕已先归。",
      "草木新霜冷，关河旧梦违。",
      "壮怀空复尔，鸥鸟近忘机。"
    ]
  },
  {
    "id": "adcfe4db83b3ec8fd72a9af1d26722e6",
    "title": "过龙王庙忆永闻上人",
    "authorName": "长闱",
    "authorId": "adcfe4db83b3ec8fd1457b72d1457b72",
    "dynasty": "清",
    "content": [
      "缁衣曾染墨痕香，茗碗炉烟绕石床。",
      "自昔谈元聆象教，于今问法向龙王。",
      "昙花黯淡飘兰若，薝卜参差护影堂。",
      "坐对僧雏思老衲，怆然霜鬓独回翔。"
    ]
  },
  {
    "id": "adcfe4db83b3ec8ffebf4d35c3959a4c",
    "title": "题丁琢亭画令公庙壁",
    "authorName": "长闱",
    "authorId": "adcfe4db83b3ec8fd1457b72d1457b72",
    "dynasty": "清",
    "content": [
      "山色逶迤树色稠，风光遥接塞垣秋。",
      "僧栖红叶林边寺，人在斜阳江上舟。"
    ]
  },
  {
    "id": "adcfe4db83b947ac074c79cc0b7ec771",
    "title": "芜湖晚望",
    "authorName": "丁佩玉",
    "authorId": "adcfe4db83b947acd1457b72d1457b72",
    "dynasty": "清",
    "content": [
      "江燕撩人至，双飞似旧知。",
      "如何春去日，不是客归时。",
      "水逐船头转，云随帆脚低。",
      "短吟浑未尽，怅望复迟迟。"
    ]
  },
  {
    "id": "adcfe4db83b994bd6bc4ee357136ec3a",
    "title": "哭汪仲房",
    "authorName": "范崇阶",
    "authorId": "adcfe4db83b994bdd1457b72d1457b72",
    "dynasty": "清",
    "content": [
      "悲极转无泪，情深难措词。",
      "拌将成永别，恨不早相知。",
      "慧业原非福，天心我亦疑。",
      "囊中遗稿在，忍读古人诗。"
    ]
  },
  {
    "id": "adcfe4db83b994bddef30bff2040935d",
    "title": "舟次无锡",
    "authorName": "范崇阶",
    "authorId": "adcfe4db83b994bdd1457b72d1457b72",
    "dynasty": "清",
    "content": [
      "山影落篷背，苍然满舵楼。",
      "千樯撑晓色，一塔界中流。",
      "市聚城犹远，天高霜自浮。",
      "惠泉清可掬，吾欲写吾忧。"
    ]
  },
  {
    "id": "adcfe4db83b994bd1375fe32928e66ce",
    "title": "秋白有皋亭看花之约先一日邀至东茧",
    "authorName": "范崇阶",
    "authorId": "adcfe4db83b994bdd1457b72d1457b72",
    "dynasty": "清",
    "content": [
      "一棹延缘溯远汀，东风吹面酒初醒。",
      "涨平草色沿堤绿，雨过山光绕郭青。",
      "别墅遥通多废埭，野桃才放映茅亭。",
      "桑阴日暖将成幄，想见幽人户昼扃。"
    ]
  },
  {
    "id": "adcfe4db83b994bd499a63f680032a35",
    "title": "寄怀小颠上人万峰山房",
    "authorName": "范崇阶",
    "authorId": "adcfe4db83b994bdd1457b72d1457b72",
    "dynasty": "清",
    "content": [
      "萧条板屋一龛镫，剩有袈裟典未曾。",
      "昨夜瓮头应醉倒，满山风雨卧诗僧。"
    ]
  },
  {
    "id": "adcfe4db83b994bd5dabf2b8e36b59db",
    "title": "壬戌夏六月十四日赵菊潭胡秋白朱间泉孙秋风屠琴坞殳积堂拂尘庵雅集",
    "authorName": "范崇阶",
    "authorId": "adcfe4db83b994bdd1457b72d1457b72",
    "dynasty": "清",
    "content": [
      "银潢未西倾，倒挂橐驼岭。",
      "森严岚气逼，深树黑无影。",
      "明月如相寻，朗朗出松顶。",
      "科头坐其间，人意与山静。",
      "潮声龛赭来，破屋小于艇。",
      "有客吹铁笛，声与江潮并。",
      "高梧近十寻，老竹瘦千挺。",
      "澹忘遗物我，语妙杂醉醒。",
      "诸君学道人，那不惜光景。",
      "清磬出疏寮，逃禅发深省。"
    ]
  },
  {
    "id": "adcfe4db83c6b12b2a9ef31024820d25",
    "title": "怀庆道中",
    "authorName": "刘礼淞",
    "authorId": "adcfe4db83c6b12bd1457b72d1457b72",
    "dynasty": "清",
    "content": [
      "轻暖轻寒际，莺声不断听。",
      "烟浮清化白，天入太行青。",
      "村舍多依竹，池塘始泛萍。",
      "长堤斜照里，万柳绿如屏。"
    ]
  },
  {
    "id": "adcfe4db83c6b12bcbd63195e3bae48f",
    "title": "秋感",
    "authorName": "刘礼淞",
    "authorId": "adcfe4db83c6b12bd1457b72d1457b72",
    "dynasty": "清",
    "content": [
      "金井凉生坠碧桐，天涯摇落意何穷。",
      "西风木叶催归燕，南国音书望断鸿。",
      "冷淡心如三径菊，飘零身似九秋蓬。",
      "间来聊酌新醅饮，万斛愁消一醉中。"
    ]
  },
  {
    "id": "adcfe4db83c6b12b312d65131f42a31a",
    "title": "寄示竹笑四弟",
    "authorName": "刘礼淞",
    "authorId": "adcfe4db83c6b12bd1457b72d1457b72",
    "dynasty": "清",
    "content": [
      "极目间云度远峦，愁怀万绪写乌阑。",
      "半生世熊看多悟，八载官场梦未安。",
      "进固灰心真不易，退何生计亦为难。",
      "一麾傥得分符早，琴鹤相期据宝鞍。"
    ]
  },
  {
    "id": "adcfe4db83c6b12b8a4f90a12a07696c",
    "title": "瓜洲闻笛",
    "authorName": "刘礼淞",
    "authorId": "adcfe4db83c6b12bd1457b72d1457b72",
    "dynasty": "清",
    "content": [
      "月上潮生夜泊舟，绿杨夹岸是瓜洲。",
      "谁堪此夕闻羌笛，江北江南动旅愁。"
    ]
  },
  {
    "id": "adcfe4db83c6b12b88d1abac44cbabc1",
    "title": "秋日遣兴",
    "authorName": "刘礼淞",
    "authorId": "adcfe4db83c6b12bd1457b72d1457b72",
    "dynasty": "清",
    "content": [
      "山山翠色入孤城，雁外寒云独云轻。",
      "十载世情看日澹，四时天气爱秋清。",
      "簿书间自嚣风变，楼阁凉从夜雨生。",
      "桂影婆娑香万斛，芳醪那计举瑶觥。"
    ]
  },
  {
    "id": "adcfe4db83d143fc9361a18e1583a5d5",
    "title": "登河北城楼",
    "authorName": "邓绎",
    "authorId": "adcfe4db83d143fcd1457b72d1457b72",
    "dynasty": "清",
    "content": [
      "巨浸排天府，金城倚大堤。",
      "太行斜入赵，河水折吞齐。",
      "云送蛟龙北，山驱虎豹西。",
      "嵩高维岳秀，留得镇华夷。"
    ]
  },
  {
    "id": "adcfe4db83d143fc5e849c50de0ef4e0",
    "title": "衡阳道中",
    "authorName": "邓绎",
    "authorId": "adcfe4db83d143fcd1457b72d1457b72",
    "dynasty": "清",
    "content": [
      "碧天无际映潇潇，水驿萦纡长暮潮。",
      "帆影向人飞欲近，歌声随牧去还遥。",
      "清江竹翠疑相忆，衡岳云开岂见招。",
      "柔翰尚堪挥洒在，未应身世托渔樵。"
    ]
  },
  {
    "id": "adcfe4db83d143fc8afe078e81d54386",
    "title": "洛城",
    "authorName": "邓绎",
    "authorId": "adcfe4db83d143fcd1457b72d1457b72",
    "dynasty": "清",
    "content": [
      "大堤河水向东流，杨柳芙蓉映画楼。",
      "几度洛城回首望，最怜山色似扬州。"
    ]
  },
  {
    "id": "adcfe4db83d597388ca293b3c7d8b1a9",
    "title": "金鸡晓霞",
    "authorName": "周芬斗",
    "authorId": "adcfe4db83d59738d1457b72d1457b72",
    "dynasty": "清",
    "content": [
      "得瑞先鸣澎霭浮，朝朝彩绮拥沧洲。",
      "望同旭日临仙掌，疑是祥云护晓筹。",
      "卅六烟波烘赤澳，万千气象照红楼。",
      "蓬莱有客披星采，五色霞光载满舟。"
    ]
  },
  {
    "id": "adcfe4db83d597382843e7aa7f13918d",
    "title": "雁门烟雨",
    "authorName": "周芬斗",
    "authorId": "adcfe4db83d59738d1457b72d1457b72",
    "dynasty": "清",
    "content": [
      "冥冥鸟道入云孤，万树苍茫望有无。",
      "罗汉岚昏乡信杳，南仙瘴暗锦书徂。",
      "记从槜李登楼赋，画就潇湘泛夜图。",
      "赵北佳名吴会景，好供槎客咏提壶。"
    ]
  },
  {
    "id": "adcfe4db83d5973863076c783f077ffe",
    "title": "留题诸罗十一番社",
    "authorName": "周芬斗",
    "authorId": "adcfe4db83d59738d1457b72d1457b72",
    "dynasty": "清",
    "content": [
      "秀色罗山列画屏，男生聪慧女娉婷。",
      "三苞竹韵琴堂化，管领薰风动舜廷。"
    ]
  },
  {
    "id": "adcfe4db83d5973863076c78acee6825",
    "title": "留题诸罗十一番社",
    "authorName": "周芬斗",
    "authorId": "adcfe4db83d59738d1457b72d1457b72",
    "dynasty": "清",
    "content": [
      "柴里烟光映水沙，穰穰妇子咏年华。",
      "尖山泉引禾田腴，更绕芳洲种落花。"
    ]
  },
  {
    "id": "adcfe4db83d5973863076c78b61400f3",
    "title": "留题诸罗十一番社",
    "authorName": "周芬斗",
    "authorId": "adcfe4db83d59738d1457b72d1457b72",
    "dynasty": "清",
    "content": [
      "虎溪中路渡盈盈，螺黛东西隔岸横。",
      "他里郁葱来紫雾，共沾雨露享升平。"
    ]
  },
  {
    "id": "adcfe4db83d5973863076c78374b88b8",
    "title": "留题诸罗十一番社",
    "authorName": "周芬斗",
    "authorId": "adcfe4db83d59738d1457b72d1457b72",
    "dynasty": "清",
    "content": [
      "慕义驯良首打猫，我来三岁息喧嚣。",
      "肩舆绝迹官音谙，踏月清歌度洞箫。"
    ]
  },
  {
    "id": "adcfe4db83d5973863076c7881afecfe",
    "title": "留题诸罗十一番社",
    "authorName": "周芬斗",
    "authorId": "adcfe4db83d59738d1457b72d1457b72",
    "dynasty": "清",
    "content": [
      "十八重溪外九重，山环水复草蒙茸。",
      "既和族类臻饶裕，秫酒清过汉酿浓。"
    ]
  },
  {
    "id": "adcfe4db83d5973863076c7851f3be59",
    "title": "留题诸罗十一番社",
    "authorName": "周芬斗",
    "authorId": "adcfe4db83d59738d1457b72d1457b72",
    "dynasty": "清",
    "content": [
      "袖箐飞镖健卒张，长官白马驭驯良。",
      "家家小圃林阴护，一亩桄榔一草堂。"
    ]
  },
  {
    "id": "adcfe4db83d5973863076c784869aa69",
    "title": "留题诸罗十一番社",
    "authorName": "周芬斗",
    "authorId": "adcfe4db83d59738d1457b72d1457b72",
    "dynasty": "清",
    "content": [
      "新社溪街花六开，一湾水月共楼台。",
      "夕阳芳草双双渡，式好同舟共济来。"
    ]
  },
  {
    "id": "adcfe4db83d5973863076c7878e5f2d0",
    "title": "留题诸罗十一番社",
    "authorName": "周芬斗",
    "authorId": "adcfe4db83d59738d1457b72d1457b72",
    "dynasty": "清",
    "content": [
      "武垄盘社凤冈中，瓞衍芋匏韭本丰。",
      "十里蒲仑渡浏浏，一犁嵌顶雨蒙蒙。"
    ]
  },
  {
    "id": "adcfe4db83d5973863076c786bcc6c12",
    "title": "留题诸罗十一番社",
    "authorName": "周芬斗",
    "authorId": "adcfe4db83d59738d1457b72d1457b72",
    "dynasty": "清",
    "content": [
      "濑清走马到萧篱，芒仔芒分茄茇支。",
      "换得内优解鹿脯，稻香蔗蜜厌唐师。"
    ]
  },
  {
    "id": "adcfe4db83d5973863076c7844aa0e96",
    "title": "留题诸罗十一番社",
    "authorName": "周芬斗",
    "authorId": "adcfe4db83d59738d1457b72d1457b72",
    "dynasty": "清",
    "content": [
      "烟火村墟入内山，相逢傀儡慎防闲。",
      "舆谋莫献原田膴，三浦云封一任闲。"
    ]
  },
  {
    "id": "adcfe4db83d5973863076c78883391a2",
    "title": "留题诸罗十一番社",
    "authorName": "周芬斗",
    "authorId": "adcfe4db83d59738d1457b72d1457b72",
    "dynasty": "清",
    "content": [
      "东围西社浑桃津，后旺瓜麻种海滨。",
      "百里裹粮漫远佃，槟榔千树赛千囷。"
    ]
  },
  {
    "id": "adcfe4db83e0fda389a7af52f97e8553",
    "title": "答王壬秋高碧湄蔡与循见贻之作",
    "authorName": "尹耕云",
    "authorId": "adcfe4db83e0fda3d1457b72f31b2046",
    "dynasty": "清",
    "content": [
      "秋色三宵迥，端居百感侵。",
      "疏狂倚宽政，仕宦损初心。",
      "节物愁中老，人烟雨外深。",
      "无端乡思切，庄舄正高吟。"
    ]
  },
  {
    "id": "adcfe4db83e0fda32e833e26e363d51b",
    "title": "小集城南花之寺送朱伯韩前辈出都",
    "authorName": "尹耕云",
    "authorId": "adcfe4db83e0fda3d1457b72f31b2046",
    "dynasty": "清",
    "content": [
      "三年谒选滞长安，短发萧椮旅鬓残。",
      "老不低头犹倔强，病忘瘏口说孤寒。",
      "支撑乱后封疆易，调护军中将帅难。",
      "功过即今将定论，冰壶怀抱任人看。"
    ]
  },
  {
    "id": "adcfe4db83e0fda34ab0a118655b1713",
    "title": "题冯林一侍讲邓尉山庐著书图",
    "authorName": "尹耕云",
    "authorId": "adcfe4db83e0fda3d1457b72f31b2046",
    "dynasty": "清",
    "content": [
      "天地风尘几草庐，铜坑山下闭门居。",
      "时来将相都论命，老去英雄只著书。",
      "吴会浮云苍狗后，具区秋水白鸥初。",
      "寻君便放烟波棹，七十二峰来钓鱼。"
    ]
  },
  {
    "id": "adcfe4db83e0fda3d59e7790af3aedd2",
    "title": "赠周石君即用其集中周字韵",
    "authorName": "尹耕云",
    "authorId": "adcfe4db83e0fda3d1457b72f31b2046",
    "dynasty": "清",
    "content": [
      "分明火色鸢肩客，不信无人识马周。",
      "运去文章如土芥，时危仆竖忽公侯。",
      "豺狼气压荒郊静，雁鹜声孤大泽秋。",
      "相与一尊谈往事，春明回首不胜愁。"
    ]
  },
  {
    "id": "adcfe4db83e0fda33b0a17b407d30af0",
    "title": "许昌岁暮有怀",
    "authorName": "尹耕云",
    "authorId": "adcfe4db83e0fda3d1457b72f31b2046",
    "dynasty": "清",
    "content": [
      "雨雪关河道阻跻，无情清颍日东西。",
      "白头乡梦萦儿女，赤手危疆怨鼓鼙。",
      "急事有谁歌采艾，覆羹无补到吹齑。",
      "侧身北望天轩轾，鸾凤于今不定栖。"
    ]
  },
  {
    "id": "adcfe4db83e0fda3cf9bbb9ceaea0bb1",
    "title": "淮楼听雨图为符南樵作",
    "authorName": "尹耕云",
    "authorId": "adcfe4db83e0fda3d1457b72f31b2046",
    "dynasty": "清",
    "content": [
      "淮流日夜向江海，淮上高楼屹然在。",
      "朱甍画栋照中原，人世几经云物改。",
      "荆溪郁郁霸王略，虎啸龙吟付寥廓。",
      "诗人猛士尽奔走，万象飞扬入杯杓。",
      "符子才名员半千，芒鞋踏破九州烟。",
      "每当风雨楼中夜，上下论心五百年。",
      "青山宿草黄泉锢，峥嵘百尺谈经处。",
      "乱后方思颇牧贤，生前苦被金张妒。",
      "雨声寂寞琴声绝，籍湜韩门有遗子。",
      "休问先生讲席荒，可怜弟子头如雪。",
      "黄鹤矶头苦战尘，临克结绮委荆榛。",
      "即今吴楚干戈满，嗟尔长安乞食人。"
    ]
  },
  {
    "id": "adcfe4db83e0fda3be8abd30641ad2e6",
    "title": "登山至大悲寺舍骑步行达龙王堂",
    "authorName": "尹耕云",
    "authorId": "adcfe4db83e0fda3d1457b72f31b2046",
    "dynasty": "清",
    "content": [
      "骏足有穷处，芒鞋凌丹梯。",
      "不知所历高，但觉天容低。",
      "只身入无境，回首迷故蹊。",
      "溯涧蔽圆景，攀岩窥阳曦。",
      "相违咫尺间，明晦殊参差。",
      "落叶纷四山，樵苏供群黎。",
      "奈何山中僧，启阖颇有时。",
      "牧儿藉草坐，牛羊满山陂。",
      "何当息尘贺，从汝相遨嬉。"
    ]
  },
  {
    "id": "adcfe4db83e0fda3733fb4b36f32089c",
    "title": "翠微山房对月",
    "authorName": "尹耕云",
    "authorId": "adcfe4db83e0fda3d1457b72f31b2046",
    "dynasty": "清",
    "content": [
      "松柏蔽广椒，薜萝翳幽户。",
      "夜气澄深寥，烟光澹林莽。",
      "謦咳偶一声，四山欲相语。",
      "默思尘世容，变态亦何取。",
      "晨眉方修蛾，夕步已猛虎。",
      "我拙百无营，遁迹避钟鼓。",
      "天高月正中，星斗稀可数。",
      "屏息游太初，气象见上古。",
      "陟降俨在庭，敢云不闻睹。",
      "安得终日心，常如此有主。"
    ]
  },
  {
    "id": "adcfe4db83e0fda3883d9ca20d226dae",
    "title": "香山寺",
    "authorName": "尹耕云",
    "authorId": "adcfe4db83e0fda3d1457b72f31b2046",
    "dynasty": "清",
    "content": [
      "我闻香山老居士，欲来此地为间人。",
      "伊川中流阙对峙，三秋云物清且新。",
      "先生不归履道宅，潭月岩风数晨夕。",
      "婆娑九老会何所，漠漠厨烟冷香积。",
      "残碑断碣俱无有，画图独认西崖叟。",
      "西崖已不识香山，我更来当百年后。",
      "关中群盗方传箭，青袍白马纷然遍。",
      "一尊且自放高歌，十道谁知正酣战。",
      "人生会合岂有常，今日露华明日霜。",
      "眼前若得放舟去，此水东流经故乡。"
    ]
  },
  {
    "id": "adcfe4db83e0fda3306095a5b741eb84",
    "title": "喜雪和许海秋独游龙树寺韵",
    "authorName": "尹耕云",
    "authorId": "adcfe4db83e0fda3d1457b72f31b2046",
    "dynasty": "清",
    "content": [
      "寸抱久纡郁，及兹一疏散。",
      "物象滋悦愉，吾生远愁叹。",
      "京师视万方，形势喻枝干。",
      "去冬郊原赭，纬耒望将断。",
      "四山云忽同，后土白已漫。",
      "消息管天人，斋宫喜申旦。"
    ]
  },
  {
    "id": "adcfe4db83e0fda3306095a5c9edda0d",
    "title": "喜雪和许海秋独游龙树寺韵",
    "authorName": "尹耕云",
    "authorId": "adcfe4db83e0fda3d1457b72f31b2046",
    "dynasty": "清",
    "content": [
      "幽人与飞鸟，出门共所向。",
      "破除世网局，豁达天倪畅。",
      "危楼根青冥，高空列屏障。",
      "俯身视荒泽，葭菼色凄怆。",
      "会心匪一悰，遇物得万状。",
      "领君弦外音，寥寥契牙旷。"
    ]
  },
  {
    "id": "adcfe4db83e53b9257ecf81526f7e910",
    "title": "泊饶州",
    "authorName": "何文明",
    "authorId": "adcfe4db83e53b92d1457b72d1457b72",
    "dynasty": "清",
    "content": [
      "片席入空明，危樯薄暮停。",
      "城环三面水，湖浸一天星。",
      "葭苇摇烟碧，鱼龙吹浪腥。",
      "一身凫泛泛，沽酒醉还醒。"
    ]
  },
  {
    "id": "adcfe4db83e53b928114e951fc87f6d3",
    "title": "雨后小园散步",
    "authorName": "何文明",
    "authorId": "adcfe4db83e53b92d1457b72d1457b72",
    "dynasty": "清",
    "content": [
      "残滴收檐牙，㶁㶁雷犹怒。",
      "炊烟遮山起，倦翮遗响度。",
      "乱云飘破絮，薄者乃若雾。",
      "蛁蟟嘒纤柯，螮蝀横薄暮。",
      "叶色翠于染，蛩语繁如诉。",
      "林罅逗微凉，清气弥衣屦。",
      "触处皆成赏，独立如有悟。",
      "何人抒幽怀，吟声出深树。"
    ]
  },
  {
    "id": "adcfe4db83e53b92ba12e52b1dd21281",
    "title": "彭蠡遇风",
    "authorName": "何文明",
    "authorId": "adcfe4db83e53b92d1457b72d1457b72",
    "dynasty": "清",
    "content": [
      "黄气惨惨风势恶，云如坏山势将落。",
      "江㹠水面作人立，纷飞鹙鸧与鹳鹤。",
      "巨舰真如夹两龙，飞翔之势欲凌空。",
      "顾盼两岸目为眩，银涛雪浪相撞舂。",
      "我时凭舷事小酌，破浪乘风真足乐。",
      "坐客惕息指我痴，公等不痴欲何作。"
    ]
  },
  {
    "id": "adcfe4db83e9d030a80479a06aab1156",
    "title": "宁波道中",
    "authorName": "宏范",
    "authorId": "adcfe4db83e9d030d1457b72d1457b72",
    "dynasty": "清",
    "content": [
      "放怀不管古今愁，暂向天涯作浪游。",
      "吟到夜阑惊短烛，海风吹月入孤舟。"
    ]
  },
  {
    "id": "adcfe4db83f6b424db1fbac5abec9717",
    "title": "春雨",
    "authorName": "宗梅",
    "authorId": "adcfe4db83f6b424d1457b72d1457b72",
    "dynasty": "清",
    "content": [
      "卑湿重湖地，连朝雨未停。",
      "山涵千态绿，水涨一痕青。",
      "宿雾笼沙岸，浮烟幔远汀。",
      "小斋无个事，闲自试《茶经》。"
    ]
  },
  {
    "id": "adcfe4db83f6b42414a277dab8b53d99",
    "title": "新月",
    "authorName": "宗梅",
    "authorId": "adcfe4db83f6b424d1457b72d1457b72",
    "dynasty": "清",
    "content": [
      "素娥新出貌，掩映照池塘。",
      "不识清辉影，心疑月有双。"
    ]
  },
  {
    "id": "adcfe4db83f6b424be1bc69aedf4a7a5",
    "title": "零陵旱后喜雨呈家大人",
    "authorName": "宗梅",
    "authorId": "adcfe4db83f6b424d1457b72d1457b72",
    "dynasty": "清",
    "content": [
      "日日倚山楼，望云作甘雨。今朝雨应时，商羊快飞舞。",
      "乔柯翠满帘，新苔绿侵户。砚床润斑晕，茶鼎含烟缕。",
      "斋居且欣赏，况在农与圃。因思月馀来，虔祈仗严父。",
      "民歌保赤诚，明神果心许。弱昧亦何知，解喜岂能语。",
      "敢效《喜雨》篇，欢颜庆庭庑。"
    ]
  },
  {
    "id": "adcfe4db83f6b424265d8ab272e57650",
    "title": "悼女芝馨",
    "authorName": "宗梅",
    "authorId": "adcfe4db83f6b424d1457b72d1457b72",
    "dynasty": "清",
    "content": [
      "芝城生弱息，命名托瑞草。",
      "二龄湘上归，尚未离怀抱。",
      "毁齿粗识书，古诫闻妇道。",
      "束髻渐工绣，夙慧悟天巧。",
      "颇喜性格温，足称善心窈。",
      "静者理宜永，素谓必寿考。",
      "岂料乔松根，反同朝菌夭。",
      "问名成幻缘，离尘怜苦恼。",
      "枉劳十八秋，辛勤为持保。",
      "珠沈掌谁抚，泪落心似捣。",
      "濒去恐母伤，廋言业债少。",
      "无因或有因，此义岂能了。",
      "曷慰两重慈，膝前念幽渺。",
      "尤恐汝父知，天涯增愺恅。",
      "呼芝芝不应，形消影同杳。",
      "独坐一镫昏，霜乌起林杪。"
    ]
  },
  {
    "id": "adcfe4db83f7a5058c06fc3554e8f2eb",
    "title": "秋夜客怀",
    "authorName": "鲁仕骥",
    "authorId": "adcfe4db83f7a505d1457b72d1457b72",
    "dynasty": "清",
    "content": [
      "人生远离苦，最苦秋夜阑。",
      "况我孱弱息，终年背乡关。",
      "悠悠日复日，会当何时还。",
      "时至气候变，得毋衣裳单。",
      "衣单固足念，所期日加餐。",
      "皓月照庭隅，徙倚生感叹。"
    ]
  },
  {
    "id": "adcfe4db83f7a5058c06fc35039c60f3",
    "title": "秋夜客怀",
    "authorName": "鲁仕骥",
    "authorId": "adcfe4db83f7a505d1457b72d1457b72",
    "dynasty": "清",
    "content": [
      "寒蝉号高树，蟋蟀吟罗帏。",
      "此时凉风起，萧萧入深闺。",
      "君子远行役，悠悠我心思。",
      "容华不足念，但感久别离。",
      "舟行愿无波，车行愿无泥。",
      "驱车望乡邑，岁晏当来归。"
    ]
  },
  {
    "id": "adcfe4db8400b42dd9eb91b3468726e5",
    "title": "济南使院玉𤫩珑石",
    "authorName": "胡长龄",
    "authorId": "adcfe4db8400b42dd1457b72d1457b72",
    "dynasty": "清",
    "content": [
      "海棠沜外绿莎厅，尽日相看拥翠屏。",
      "东海袖中落吾手，岱宗游后得真形。",
      "一痕祇待云穿白，九点常疑雨过青。",
      "直向仇池通小有，平泉犹愧草堂灵。"
    ]
  },
  {
    "id": "adcfe4db8400b42d30933aa436ba2025",
    "title": "癸亥三月薄游西湖时阮芸台开府杭州那绎堂尚书亦以谳事驻浙皆己酉同年也却寄以诗",
    "authorName": "胡长龄",
    "authorId": "adcfe4db8400b42dd1457b72d1457b72",
    "dynasty": "清",
    "content": [
      "不曾夥涉径呼门，定胜平津阁内宾。",
      "五相一渔浑间事，不招明月恰三人。"
    ]
  },
  {
    "id": "adcfe4db8400b42d30933aa428851774",
    "title": "癸亥三月薄游西湖时阮芸台开府杭州那绎堂尚书亦以谳事驻浙皆己酉同年也却寄以诗",
    "authorName": "胡长龄",
    "authorId": "adcfe4db8400b42dd1457b72d1457b72",
    "dynasty": "清",
    "content": [
      "曾辱先公褒一字，而今谁念次公狂。",
      "惟应鲁国奇男子，肯说江东老孝章。"
    ]
  },
  {
    "id": "adcfe4db8400b42d30933aa4e68618e3",
    "title": "癸亥三月薄游西湖时阮芸台开府杭州那绎堂尚书亦以谳事驻浙皆己酉同年也却寄以诗",
    "authorName": "胡长龄",
    "authorId": "adcfe4db8400b42dd1457b72d1457b72",
    "dynasty": "清",
    "content": [
      "我本江东一步兵，多君千里致莼羹。",
      "湖楼小住听春雨，不为秋风作此行。"
    ]
  },
  {
    "id": "adcfe4db8408813cd5d7a43b0888459a",
    "title": "东归",
    "authorName": "柏景伟",
    "authorId": "adcfe4db8408813cd1457b72d1457b72",
    "dynasty": "清",
    "content": [
      "溅溅汧水流，郁郁陇山色。",
      "从军人归来，倚马行得得。",
      "偶贳一壶酒，斜挂锦鞍侧。",
      "故乡风物好，客心一何怿。",
      "却念时事艰，西顾空太息。"
    ]
  },
  {
    "id": "adcfe4db8408813cb62c6e97bdbd9151",
    "title": "田家杂兴",
    "authorName": "柏景伟",
    "authorId": "adcfe4db8408813cd1457b72d1457b72",
    "dynasty": "清",
    "content": [
      "木以不材寿，王以在璞完。",
      "君子贵俭德，荣禄胡可干。",
      "涧松何郁郁，岩柏何盘盘。",
      "岂不雪霜侵，而能保岁寒。",
      "华靡众所趋，寂枯性所安。",
      "厉此千秋节，俯仰天地宽。"
    ]
  },
  {
    "id": "adcfe4db841026bbbabc4c0be9cf2df2",
    "title": "秋晓",
    "authorName": "范淑",
    "authorId": "adcfe4db841026bbd1457b72d1457b72",
    "dynasty": "清",
    "content": [
      "残叶忽然尽，西风夜入关。",
      "云无来去意，秋在渺冥间。",
      "雨后村烟湿，林疏鸟语闲。",
      "凭高如有悟，久立尚迟还。"
    ]
  },
  {
    "id": "adcfe4db841026bb3e00bc856bf2c86a",
    "title": "望夜见月",
    "authorName": "范淑",
    "authorId": "adcfe4db841026bbd1457b72d1457b72",
    "dynasty": "清",
    "content": [
      "亘古留清气，虚空一鉴磨。",
      "晚花凉照影，秋水静无波。",
      "不识圆时好，谁怜缺处多。",
      "闲云如解得，莫向月前过。"
    ]
  },
  {
    "id": "adcfe4db841026bb1d9bf62350a2e5ea",
    "title": "落梅",
    "authorName": "范淑",
    "authorId": "adcfe4db841026bbd1457b72d1457b72",
    "dynasty": "清",
    "content": [
      "率意来空圃，无心见落梅。",
      "依依自相惜，恋恋欲空回。",
      "花落枝仍古，篱荒气不衰。",
      "眼看桃欲放，为汝一徘徊。"
    ]
  },
  {
    "id": "adcfe4db841026bb02862d33990fbc07",
    "title": "怀直侯",
    "authorName": "范淑",
    "authorId": "adcfe4db841026bbd1457b72d1457b72",
    "dynasty": "清",
    "content": [
      "思君不得见，见此夕阳寒。",
      "生小多奇志，成人有泪弹。",
      "多情因自爱，万苦博心安。",
      "悟透沧桑事，人间一别难。"
    ]
  },
  {
    "id": "adcfe4db841026bb72e04d918f0ec82d",
    "title": "秋日",
    "authorName": "范淑",
    "authorId": "adcfe4db841026bbd1457b72d1457b72",
    "dynasty": "清",
    "content": [
      "吹风吹雨到秋庭，回合秋声入杳冥。",
      "去日艰辛如梦梦，近来心绪亦惺惺。",
      "松思护鹤枝常绿，蕉惯听秋叶尚青。",
      "此境十年亲领略，不须感叹说凋零。"
    ]
  },
  {
    "id": "adcfe4db841026bbb64bcf7231040f71",
    "title": "忆和城旧舍",
    "authorName": "范淑",
    "authorId": "adcfe4db841026bbd1457b72d1457b72",
    "dynasty": "清",
    "content": [
      "一棹辞归又十霜，梦魂犹忆读书堂。",
      "推窗遥指一江水，卷幔微闻千树香。",
      "既往韶光何太促，未来人事觉犹长。",
      "几回重说儿时事，误道他乡是故乡。"
    ]
  },
  {
    "id": "adcfe4db841026bbf657d11a5ef04b2e",
    "title": "秋晚",
    "authorName": "范淑",
    "authorId": "adcfe4db841026bbd1457b72d1457b72",
    "dynasty": "清",
    "content": [
      "落叶声中下夕阳，草根摇动野风凉。",
      "黄昏月上不觉晚，薄暮花开何处香。",
      "一片烟痕山入梦，数声虫语夜生霜。",
      "徘徊渐识秋深意，又见归飞客燕忙。"
    ]
  },
  {
    "id": "adcfe4db841026bb734f1ac1fab110ce",
    "title": "借斋",
    "authorName": "范淑",
    "authorId": "adcfe4db841026bbd1457b72d1457b72",
    "dynasty": "清",
    "content": [
      "小斋无物足游观，石砚瓷壶一两端。",
      "听雨恰宜千个竹，钞诗合带一分寒。",
      "静中生意窗前草，悟后心香案上兰。",
      "好是匡山排闼入，朝朝把作画图看。"
    ]
  },
  {
    "id": "adcfe4db841026bb458ac1c2f7a12ea8",
    "title": "春晴",
    "authorName": "范淑",
    "authorId": "adcfe4db841026bbd1457b72d1457b72",
    "dynasty": "清",
    "content": [
      "云漾晴光水漾波，闲中得句景中哦。",
      "读书岁月何常永，啼鸟园林渐觉和。",
      "人有奇贫尘事少，诗无险体性情多。",
      "盘桓半亩成幽赏，每送黄昏日影过。"
    ]
  },
  {
    "id": "adcfe4db841026bb884a1644cdf65670",
    "title": "忆秋轩葺成和直侯韵",
    "authorName": "范淑",
    "authorId": "adcfe4db841026bbd1457b72d1457b72",
    "dynasty": "清",
    "content": [
      "芦帘纸阁亦何嫌，几费商量夕照天。",
      "放入花香无隙地，许留明月与千年。",
      "炉烟入妙通禅悟，幽鸟来依亦有缘。",
      "参透浮生无限事，别离天又小团圆。"
    ]
  },
  {
    "id": "adcfe4db841026bb591b7960ea8efb6e",
    "title": "病中杂诗",
    "authorName": "范淑",
    "authorId": "adcfe4db841026bbd1457b72d1457b72",
    "dynasty": "清",
    "content": [
      "大风遥起不胜悲，久病先灰各样思。",
      "只有夙根愁不断，五更清梦醒来时。",
      "久不窥园蔬菜瘦，又探篱下已残枝。",
      "近来事事都思了，想到亲恩泪欲垂。"
    ]
  },
  {
    "id": "adcfe4db841026bb1376e5862234110d",
    "title": "绝句",
    "authorName": "范淑",
    "authorId": "adcfe4db841026bbd1457b72d1457b72",
    "dynasty": "清",
    "content": [
      "我慕水中莲，慕其心独苦。",
      "清泉知汝深，相照各无语。"
    ]
  },
  {
    "id": "adcfe4db841026bb85b01fb4d3070834",
    "title": "凉夜",
    "authorName": "范淑",
    "authorId": "adcfe4db841026bbd1457b72d1457b72",
    "dynasty": "清",
    "content": [
      "凉夜立前楹，茅檐好风露。",
      "眉月有沈忧，微光隔幽树。"
    ]
  },
  {
    "id": "adcfe4db841026bb998a7ff83fa09f9a",
    "title": "问园杂诗",
    "authorName": "范淑",
    "authorId": "adcfe4db841026bbd1457b72d1457b72",
    "dynasty": "清",
    "content": [
      "高花短树绿萝墙，十载闲居插种忙。",
      "偶爱数竿青竹好，三年迸笋渐成行。"
    ]
  },
  {
    "id": "adcfe4db841026bb998a7ff8494b7f76",
    "title": "问园杂诗",
    "authorName": "范淑",
    "authorId": "adcfe4db841026bbd1457b72d1457b72",
    "dynasty": "清",
    "content": [
      "绿阴铺径茁新芽，堕地春桃雨后加。",
      "记得仲春敷茗碗，风来树树落桃花。"
    ]
  },
  {
    "id": "adcfe4db841026bb3e94e11044b2ca96",
    "title": "作家书寄直侯旋自焚之",
    "authorName": "范淑",
    "authorId": "adcfe4db841026bbd1457b72d1457b72",
    "dynasty": "清",
    "content": [
      "鲁书将发又旋焚，便觉微生细似尘。",
      "气短自知心力瘁，尚持孤愤寄何人。"
    ]
  },
  {
    "id": "adcfe4db841026bbdd7db7f6b4b46d6b",
    "title": "林下",
    "authorName": "范淑",
    "authorId": "adcfe4db841026bbd1457b72d1457b72",
    "dynasty": "清",
    "content": [
      "竟日碧云下，默坐已无暑。",
      "凉风自何来，绿竹动清渚。",
      "好鸟歇幽林，梳翎复自语。",
      "不知下有人，此心静如许。"
    ]
  },
  {
    "id": "adcfe4db841026bb47f96ae80b274d5d",
    "title": "夏日西斋看雨",
    "authorName": "范淑",
    "authorId": "adcfe4db841026bbd1457b72d1457b72",
    "dynasty": "清",
    "content": [
      "突作奇声不可测，长风欲使孤松折。林叶不待西风飞，顿觉南风有秋色。",
      "怒雨忽山外来，跳波击瓦心怀开。雷驱电助不可息，风声盘走如相催。",
      "暑馀晴雨失调剂，黄尘得雨吹腥气。竹中新构读书堂，一缕炎风摇不至。",
      "书窗掩卷静无声，电卷雷收雨渐停。推窗一望净如洗，天光凝碧青山青。",
      "茅檐低接锄花圃，山园风味清如许。数声啼鸟出新晴，半树斜阳滴残雨。"
    ]
  },
  {
    "id": "adcfe4db841026bb89789c4e989df2ed",
    "title": "问园闲坐",
    "authorName": "范淑",
    "authorId": "adcfe4db841026bbd1457b72d1457b72",
    "dynasty": "清",
    "content": [
      "忘此是何地，坐成幽绝境。",
      "苔纹上石壁，泉响落古井。",
      "深树绿如屏，朱白渐疏整。",
      "斜阳日日来，画我园林影。"
    ]
  },
  {
    "id": "adcfe4db841026bbfe635306e742a56a",
    "title": "古意",
    "authorName": "范淑",
    "authorId": "adcfe4db841026bbd1457b72d1457b72",
    "dynasty": "清",
    "content": [
      "霜天好明月，感人独凄绝。",
      "莫怨朔风寒，总是汝衣单。"
    ]
  },
  {
    "id": "adcfe4db841026bb7e720b9cfc8cd95a",
    "title": "怀直侯兄",
    "authorName": "范淑",
    "authorId": "adcfe4db841026bbd1457b72d1457b72",
    "dynasty": "清",
    "content": [
      "凄风自何来，百感在胸臆。",
      "人生有生死，骨肉倏离析。",
      "既已感零落，胡能忘畴昔。",
      "龆龄共嬉戏，天真自为得。",
      "未来了不思，既往若未历。",
      "扑蝶入蒿莱，听蟀觅幽僻。",
      "聚金拾瓦砾，设食陈梨栗。",
      "背诵互相夸，迷藏善为匿。",
      "东园有佳树，相爱若相识。",
      "赠名引为友，每见必以揖。",
      "至今犹忆之，怀思动凄恻。",
      "儿时最爱物，嘱余藏其秘。",
      "一朝竟失之，君固未我斥。",
      "转为相慰语，爱割亦吾益。",
      "我心殊悄悄，追悔每不释。",
      "当时倚膝下，友爱实靡及。",
      "历历此寸心，依依如昨日。",
      "稍长人事乖，嗟痛慈亲失。",
      "吾家复多难，重以饥驱迫。",
      "君迹太飘零，君心倍苦挚。",
      "别君百里遥，怀君若咫尺。",
      "君书昨日至，君言满金石。",
      "赠我芝兰枝，贻我古松柏。",
      "芝兰固自好，何以避霜雪。",
      "惟兹松柏枝，隆冬好颜色。"
    ]
  },
  {
    "id": "adcfe4db841026bbf5d6dceccaa48390",
    "title": "春晓雨后",
    "authorName": "范淑",
    "authorId": "adcfe4db841026bbd1457b72d1457b72",
    "dynasty": "清",
    "content": [
      "片雨过东园，新泥湿未半。",
      "苔痕青可怜，鸟语多不乱。",
      "风静柳枝闲，云横山色断。",
      "饥乌衔实归，哺子松林畔。"
    ]
  },
  {
    "id": "adcfe4db841026bb6b380bbeaf5834f8",
    "title": "月夜",
    "authorName": "范淑",
    "authorId": "adcfe4db841026bbd1457b72d1457b72",
    "dynasty": "清",
    "content": [
      "青山有白云，青天有明月。",
      "月明天更青，云行山欲活。",
      "主人好园林，良夜爱清绝。",
      "临风作遥望，如怀远离别。"
    ]
  },
  {
    "id": "adcfe4db8410e3b96a20e5f4c891db4e",
    "title": "秋夜",
    "authorName": "陈丙",
    "authorId": "adcfe4db8410e3b9d1457b72d1457b72",
    "dynasty": "清",
    "content": [
      "凉飙发中夜，残月照庭柯。",
      "境僻清欢足，宵寒浊酒多。",
      "醉怜花影瘦，愁听雁声过。",
      "忽忆伊人别，相思起浩歌。"
    ]
  },
  {
    "id": "adcfe4db8419d7de24bbeaa3fc13906b",
    "title": "宿黄州见友人遗稿",
    "authorName": "张开东",
    "authorId": "adcfe4db8419d7ded1457b72d1457b72",
    "dynasty": "清",
    "content": [
      "野航横赤壁，斜日下乌林。",
      "天地风云静，关河草木深。",
      "故人千里梦，文字百年心。",
      "岑寂江皋夜，悲歌杂醉吟。"
    ]
  },
  {
    "id": "adcfe4db8419d7decfe4b73d46bad542",
    "title": "过潜沔",
    "authorName": "张开东",
    "authorId": "adcfe4db8419d7ded1457b72d1457b72",
    "dynasty": "清",
    "content": [
      "野花无数乱飘零，空屋都成水上萍。",
      "惟有堤边杨柳色，秋风犹向路人青。"
    ]
  },
  {
    "id": "adcfe4db841c65c08654e3c9ac172d06",
    "title": "月夜闲步",
    "authorName": "刘凤纪",
    "authorId": "adcfe4db841c65c0d1457b72d1457b72",
    "dynasty": "清",
    "content": [
      "呼吸直通天，星晨落眼前。",
      "钟声随月度，铃韵抱风圆。",
      "笔墨余生老，头颅故国缘。",
      "还家如有梦，郑重五更眠。"
    ]
  },
  {
    "id": "adcfe4db841c65c01a3c3ece54c9f12c",
    "title": "晚眺",
    "authorName": "刘凤纪",
    "authorId": "adcfe4db841c65c0d1457b72d1457b72",
    "dynasty": "清",
    "content": [
      "何处蒲牢送夕晖，一声催得老僧归。",
      "随身不必游龙恃，薄暮犹多野马飞。",
      "枯树含生仍寂寂，墟烟将散故依依。",
      "风光毕竟江南好，二月春深试袷衣。"
    ]
  },
  {
    "id": "adcfe4db841c65c0d821691de3f00d35",
    "title": "将抵建郡",
    "authorName": "刘凤纪",
    "authorId": "adcfe4db841c65c0d1457b72d1457b72",
    "dynasty": "清",
    "content": [
      "舆中忽听建昌音，此日还乡百虑侵。",
      "衣紫已虚今世望，焚黄莫慰九原心。",
      "穷愁恨逐风前起，感愤诗从月下吟。",
      "曾是儿时游吊处，茫茫烟水渺难寻。"
    ]
  },
  {
    "id": "adcfe4db841c65c0d821691d4a481513",
    "title": "将抵建郡",
    "authorName": "刘凤纪",
    "authorId": "adcfe4db841c65c0d1457b72d1457b72",
    "dynasty": "清",
    "content": [
      "烽火移家各一方，他乡翻觉胜家乡。",
      "昔年奔走同辛苦，此日亲朋半死亡。",
      "孰肯预为身后计，那堪回忆少年场。",
      "繁华历尽风情减，况复苍苍两鬓霜。"
    ]
  },
  {
    "id": "adcfe4db842275a13ba510da222f54e5",
    "title": "雁峰山上酒送子去江东彭禹峰先生朱陵送别家君子诗也直上五丈以其韵见赠奉答",
    "authorName": "吴铭道",
    "authorId": "adcfe4db842275a1647c722ba77c4d8c",
    "dynasty": "清",
    "content": [
      "往事真如梦，心伤大小东。",
      "青烟埋战马，冷土蚀遗弓。",
      "复壁犹藏赵，冰天莫荐洪。",
      "年年明月里，乌子咽吴宫。"
    ]
  },
  {
    "id": "adcfe4db842275a13ba510dad9f94a1e",
    "title": "雁峰山上酒送子去江东彭禹峰先生朱陵送别家君子诗也直上五丈以其韵见赠奉答",
    "authorName": "吴铭道",
    "authorId": "adcfe4db842275a1647c722ba77c4d8c",
    "dynasty": "清",
    "content": [
      "骂坐非因酒，无须怨魏其。",
      "何来甫也贱，独就挺之儿。",
      "别忆朱陵后，人今白发垂。",
      "通家重先世，泣涕雁峰诗。"
    ]
  },
  {
    "id": "adcfe4db842275a120ad16a0ab0b6a53",
    "title": "潘稼堂先生见留草堂",
    "authorName": "吴铭道",
    "authorId": "adcfe4db842275a1647c722ba77c4d8c",
    "dynasty": "清",
    "content": [
      "耆旧已辽落，床前拜德公。",
      "人余柱下史，身是鲁灵宫。",
      "杞宋文何在，齐梁运易终。",
      "吾犹及型典，信见剖鸿蒙。"
    ]
  },
  {
    "id": "adcfe4db842275a120ad16a0d96c963d",
    "title": "潘稼堂先生见留草堂",
    "authorName": "吴铭道",
    "authorId": "adcfe4db842275a1647c722ba77c4d8c",
    "dynasty": "清",
    "content": [
      "蜡屐无论两，杖头宁计钱。",
      "游经岳有五，笔断载逾千。",
      "细数东林事，潜伤南渡年。",
      "寻常言笑处，忍泪不教传。"
    ]
  },
  {
    "id": "adcfe4db842275a120ad16a0ad571d21",
    "title": "潘稼堂先生见留草堂",
    "authorName": "吴铭道",
    "authorId": "adcfe4db842275a1647c722ba77c4d8c",
    "dynasty": "清",
    "content": [
      "二十八年别，公高在急流。",
      "吾翁占损益，晚岁倦遨游。",
      "复此故人子，来同今雨秋。",
      "松风溪上宅，话旧且淹留。"
    ]
  },
  {
    "id": "adcfe4db842275a1ee87a12a1a16f2f2",
    "title": "寄兄弟",
    "authorName": "吴铭道",
    "authorId": "adcfe4db842275a1647c722ba77c4d8c",
    "dynasty": "清",
    "content": [
      "督亢陂前秋复春，埋荒落日悯劳薪。",
      "州存十六兴亡迹，路绝三千南北津。",
      "急难弟兄镫火共，伤神妻子涕痕新。",
      "触怀夜雨归何自，莫浣京华一窖尘。"
    ]
  },
  {
    "id": "adcfe4db842275a1ee87a12a72e8bd83",
    "title": "寄兄弟",
    "authorName": "吴铭道",
    "authorId": "adcfe4db842275a1647c722ba77c4d8c",
    "dynasty": "清",
    "content": [
      "故山老圃近如何，行菜分瓜梦屡过。",
      "乌桕攒红云脚补，稻孙抽绿水痕拖。",
      "趋庭遥慰承欢好，作客难禁写恨多。",
      "无复市中屠狗辈，容谁筑倚渐离歌。"
    ]
  },
  {
    "id": "adcfe4db842275a13a26e03cde3b636a",
    "title": "至滇池",
    "authorName": "吴铭道",
    "authorId": "adcfe4db842275a1647c722ba77c4d8c",
    "dynasty": "清",
    "content": [
      "六诏关河万里程，汉家池水古昆明。",
      "段兴花绕金棱涧，庄蹻山开玉女城。",
      "枸酱蛮王经百战，海篺渔父话三生。",
      "月前雨后东西寺，出水孤光一道横。"
    ]
  },
  {
    "id": "adcfe4db842275a13a26e03c2b303a9e",
    "title": "至滇池",
    "authorName": "吴铭道",
    "authorId": "adcfe4db842275a1647c722ba77c4d8c",
    "dynasty": "清",
    "content": [
      "绝怜生望玉门关，闭断羁臣老未还。",
      "鸡马祭遥供鬼食，西南檄到破神奸。",
      "山堆秋爽鸦头髻，水作江澄雉子斑。",
      "细说披猖邛笮事，韬兵久不事黄间。"
    ]
  },
  {
    "id": "adcfe4db842275a1fa854c34496e8667",
    "title": "大慈寺饭",
    "authorName": "吴铭道",
    "authorId": "adcfe4db842275a1647c722ba77c4d8c",
    "dynasty": "清",
    "content": [
      "潜流略彴塞枯查，一径寒空远更斜。",
      "树底泉声松子路，烟中人语梵王家。",
      "因过竹院思留偈，未到钟时呼煮茶。",
      "细雨霏微山下去，万针衣罥刺桐花。"
    ]
  },
  {
    "id": "adcfe4db842275a127a1b62d467103ea",
    "title": "刘景升墓",
    "authorName": "吴铭道",
    "authorId": "adcfe4db842275a1647c722ba77c4d8c",
    "dynasty": "清",
    "content": [
      "东朝党锢竟流离，俊及名高亦可思。",
      "莫向呼鹰台上望，人间何限景升儿。"
    ]
  },
  {
    "id": "adcfe4db842275a1c67f56ab8f301da9",
    "title": "东花园感旧",
    "authorName": "吴铭道",
    "authorId": "adcfe4db842275a1647c722ba77c4d8c",
    "dynasty": "清",
    "content": [
      "菜圃初生野菜花，东家门径误西家。",
      "栖残老树啼鸦苦，知是新鸦是旧鸦。"
    ]
  },
  {
    "id": "adcfe4db842275a18cad235ff5abc696",
    "title": "荥泽渡河",
    "authorName": "吴铭道",
    "authorId": "adcfe4db842275a1647c722ba77c4d8c",
    "dynasty": "清",
    "content": [
      "广武山前日欲暮，浩浩黄流绝天注。",
      "践土沙埋积血腥，战场吊古盘荒戍。",
      "阴火青磷夜近人，饥鸢窜鼠啼当路。",
      "浪打孤城移上山，确磝已解成皋固。",
      "镫前残垒汉与楚，百战重瞳此中误。"
    ]
  },
  {
    "id": "adcfe4db842275a108fbc978b02b4a25",
    "title": "关索岭",
    "authorName": "吴铭道",
    "authorId": "adcfe4db842275a1647c722ba77c4d8c",
    "dynasty": "清",
    "content": [
      "关岭插云星躔微，嵖岈斗绝排天扉。",
      "鹧鸪含愁蛇倒退，猿猴失势鸦难飞。",
      "千盘万叠寒烟雾，毛寒骨悚临危鞿。",
      "罗鬼花苗铁胫挺，披蓑顶笠如突豨。",
      "山腰大竹立万戟，飞泉殿础寒侵衣。",
      "云昔武乡辟荒服，纶巾羽扇穷钩乱。",
      "是时将种了英发，阔刀大马从指挥。",
      "擒纵功成百蛮泣，稽颡罗拜宾天威。",
      "至今岭上勤伏腊，猺舞盘姗鹿豕肥。",
      "铜鼓隆隆震哀壑，香烟郁若含浽澄。",
      "往事如尘风树吼，荒哉谁与论是非。",
      "巉岩祠宇表天末，西南万里罔敢违。",
      "虽无其人亦不朽，用慑殊种防突围。",
      "雄爽奕奕懔若睹，乃公是子古所希。",
      "壁垒巍峨山鬼啸，天阴日黯瞻灵旗。"
    ]
  },
  {
    "id": "adcfe4db842275a192bac4b590f92cd8",
    "title": "游安宁温泉",
    "authorName": "吴铭道",
    "authorId": "adcfe4db842275a1647c722ba77c4d8c",
    "dynasty": "清",
    "content": [
      "野性颇爱山，逢山便欲住。",
      "那知此山中，幽胜复无数。",
      "桃花艳春津，鳞鳞踏前路。",
      "沈绿注芳池，悠扬滋暖露。",
      "本非无垢人，幸可洗尘雾。",
      "石壁奔云泉，聆风俨韶濩。",
      "亭花映人肉，狂吟欲仙去。",
      "灵窍覆千钟，贪看忘故步。",
      "秾纤半帘日，流光不肯驻。",
      "世俗未能遗，沉吟返三顾。"
    ]
  },
  {
    "id": "adcfe4db842275a18d03aa4c667b3b25",
    "title": "天桥",
    "authorName": "吴铭道",
    "authorId": "adcfe4db842275a1647c722ba77c4d8c",
    "dynasty": "清",
    "content": [
      "天工如巧匠，洞山斫山骨。",
      "要使海可穿，漏此月中窟。",
      "势若猿臂伸，矫甚龙角突。",
      "安知鸿蒙前，一一斧斤伐。",
      "山灵偶出音，引流透一发。",
      "下视谁当扪，震掉郁咆勃。"
    ]
  },
  {
    "id": "adcfe4db842275a1750ae2611b55d1d6",
    "title": "渡兰津",
    "authorName": "吴铭道",
    "authorId": "adcfe4db842275a1647c722ba77c4d8c",
    "dynasty": "清",
    "content": [
      "博南开道行人悲，怒流崩激骄冯夷。",
      "两崖万仞掩天扇，中流一线穿坤维。",
      "铁螂天浮作飞渡，飘飘悬槛摇风威。",
      "青猿接臂掷岩石，孔雀将雏饮江湄。",
      "黄茅瘴压纤雾冷，玉条烟合苍林迷。",
      "丞相祠堂峙绝壁，风涛磨荡相蔽亏。",
      "蛮王敛手受约束，官其渠帅羁縻之。",
      "铜柱遥连孟优墓，金齿未塌吕凯碑。",
      "兹桥奇隘世未有，挟而超者人其谁。",
      "天为边陲作门户，留此罅处神所司。",
      "缥缈空腾数百步，目眩那敢低头窥。",
      "发源西极昆仑足，破山直注南海涯。",
      "澜沧万古急于箭，华阳黑水联三危。"
    ]
  },
  {
    "id": "adcfe4db842275a1c8eeeb0a6bfef7ff",
    "title": "点苍山",
    "authorName": "吴铭道",
    "authorId": "adcfe4db842275a1647c722ba77c4d8c",
    "dynasty": "清",
    "content": [
      "点苍苍峰十九点，截破青天透天表。",
      "雄踞称尊九州外，眼底犹窥西海小。",
      "空中仙人作玉戏，水官骑龙银色皎。",
      "岂无云篆守蛟螭，望绝琼楼架缥缈。",
      "意态谲诡无一同，万幅丹青写奇巧。",
      "上有天河向下垂，常见云中腾怒爪。",
      "脚插叶榆数百里，鳞甲如生夸珥抱。",
      "点苍之神梦谓我，子来看山何草草。",
      "兹山几阅世变更，独据西南辖蛮獠。",
      "汉家中郎漫持檄，破碎滇云窃文藻。",
      "遂令名字露中朝，金马碧鸡来祀祷。",
      "蜀中丞相亦多事，要市天威奋天讨。",
      "南人自此不用战，荒彝那复知天宝。",
      "鲜于李宓妄用兵，二十万人如电扫。",
      "尚说丰碑纪郑回，岂有残诗寻贾岛。",
      "从兹僰道生荆棘，玉斧画疆别城堡。",
      "蒙段居然递自尊，六诏烟霾难记考。",
      "往往人来吊踪迹，山自青苍人易老。",
      "只余古雪照天边，冷魄何堪争窈窕。",
      "谁从五岳问真形，坐使遐荒狎猿鸟。",
      "我方呓语笑山灵，世事无端分白皂。",
      "中原战场百千万，蓬蒿满地迷昏晓。",
      "磈礌人间浇不尽，云梦胸中吞未了。",
      "何如醉卧醒酒后，懵腾不用滋纷扰。"
    ]
  },
  {
    "id": "adcfe4db842275a1b866e3107f961d2a",
    "title": "洱海",
    "authorName": "吴铭道",
    "authorId": "adcfe4db842275a1647c722ba77c4d8c",
    "dynasty": "清",
    "content": [
      "罢父之山洱水源，首尾峡束中渊浑。",
      "刬地横开大理国，挟风酿雪天阴昏。",
      "波光渺渺破古镜，寒涛日啮苍山根。",
      "特留隙地辟城郭，一览已尽百里宽。",
      "四洲三岛在何所，稍见数点青鸦翻。",
      "长路漫漫绕海角，孤烟一抹销人魂。",
      "朝看帆来暮帆去，风如潮信无移痕。",
      "五湖欲往计未果，思与水仙相对论。"
    ]
  },
  {
    "id": "adcfe4db842275a135f48ad4073d00e8",
    "title": "四月十五夜见点苍山云绵互如练与月色相丽数十里不断光景奇绝",
    "authorName": "吴铭道",
    "authorId": "adcfe4db842275a1647c722ba77c4d8c",
    "dynasty": "清",
    "content": [
      "好山既殊绝，复此山月升。",
      "月高已到地，举头见崚嶒。",
      "白云展素练，如雪还如缯。",
      "其气欲碍月，究竟力不胜。",
      "谓山得静体，清竫无摧崩。",
      "谓云了无物，生灭时相仍。",
      "可灭自不灭，静者动所凭。",
      "相忘更相待，璧月悬宵镫。",
      "夜定万窍寂，所见得未曾。",
      "欲发广长舌，妙理吾何能。"
    ]
  },
  {
    "id": "adcfe4db842275a19d99b2e7a07aa83a",
    "title": "净慈寺",
    "authorName": "吴铭道",
    "authorId": "adcfe4db842275a1647c722ba77c4d8c",
    "dynasty": "清",
    "content": [
      "寺门见南山，入寺复了了。",
      "爱此尘外栖，可息尘中扰。",
      "烟云护钟磬，何以答窈窕。",
      "幽谷泉味殊，接筒香积绕。",
      "落叶不到地，风吹过林杪。",
      "前峰卧夕阳，西望若初晓。",
      "兹境故清绝，人犹存见少。",
      "苍岩竦高处，倚槛放远眺。",
      "湖光近拍檐，霜冷尚弥渺。",
      "低徊不能去，吾将逃物表。"
    ]
  },
  {
    "id": "adcfe4db842275a1745351651bf8c273",
    "title": "游岘山",
    "authorName": "吴铭道",
    "authorId": "adcfe4db842275a1647c722ba77c4d8c",
    "dynasty": "清",
    "content": [
      "前年渡汉水，已堕岘山泪。",
      "今年登峿台，独倚洼樽醉。",
      "复此吴兴游，忽动楚泽思。",
      "自从有此山，游饮谁不至。",
      "遐哉贤达流，望古仅一二。",
      "抱此山水衷，慷慨发长喟。",
      "嗜好既殊俗，悲伤匪无意。",
      "遥遥千载人，唾地到吾辈。",
      "岭云颇欲雪，野梅疏更细。",
      "渌水碧摇天，磐陀小可憩。",
      "当为十日谋，有酒身无事。"
    ]
  },
  {
    "id": "adcfe4db842275a1016c63704a32b04b",
    "title": "赠复官",
    "authorName": "吴铭道",
    "authorId": "adcfe4db842275a1647c722ba77c4d8c",
    "dynasty": "清",
    "content": [
      "绕树栖难稳，惊巢甫脱身。",
      "可怜三户楚，都作两朝入。",
      "卖卜门生在，迁居孟母邻。",
      "要离今日冢，欲往瓣香陈。"
    ]
  },
  {
    "id": "adcfe4db842275a1cd5858f2b116dfdd",
    "title": "太湖舟中望洞庭诸山",
    "authorName": "吴铭道",
    "authorId": "adcfe4db842275a1647c722ba77c4d8c",
    "dynasty": "清",
    "content": [
      "今朝震泽行，动荡玻璃色。",
      "四万八千顷，浮天杳无极。",
      "东西洞庭山，缥窈如泼墨。",
      "与我相周旋，招之不可即。",
      "冉里那复返，毛公久灭迹。",
      "可怜水犀甲，石蕝化深碧。",
      "更闻此山中，幽人无岁历。",
      "老死不出山，何由识兵革。",
      "回头笑句践，藉手妇人力。",
      "一朝良弓藏，解使大夫惑。",
      "去去不足道，此水可亡国。"
    ]
  },
  {
    "id": "adcfe4db842275a1714ade3e42075242",
    "title": "登北固山",
    "authorName": "吴铭道",
    "authorId": "adcfe4db842275a1647c722ba77c4d8c",
    "dynasty": "清",
    "content": [
      "北固江山围铁瓮，波涛浩浩兼天送。",
      "金焦门户两浮杯，阅世如流真一梦。",
      "很石之名亦已矣，紫髯桑盖谈微中。",
      "北人乘马南人舟，只说风帆绝飞鞚。",
      "一朝鼓角地底鸣，舟似老牛鞭不动。",
      "岸上奔呼杀声恶，弃仗连营嗔腿重。",
      "烟中尚见梅花岭，血色模糊指螮蝀。",
      "雄镇原无韩岳功，廷诤谁来陵黯戆。",
      "徒然猛黠非长城，岂能别驾偕雏凤。",
      "江山相对各悲怆，风景凄其失豪纵。",
      "海潮岁岁啮山根，木柿竹头填石缝。",
      "东来流涕竟何人，饮竭黄垆嫌未痛。",
      "卧龙已去狾儿亡，纵有狂谋知不用。",
      "浪淘日落无余观，空教事往留深恸。"
    ]
  },
  {
    "id": "adcfe4db8425fefe2c94d4f131532e0e",
    "title": "游剑潭",
    "authorName": "区天民",
    "authorId": "adcfe4db8425fefed1457b72d1457b72",
    "dynasty": "清",
    "content": [
      "一剑跃波去，宝光时上腾。",
      "雄心怀壮士，瘦影渡游僧。",
      "龙化津无迹，螺旋水有棱。",
      "还看射牛斗，印月见秋澄。"
    ]
  },
  {
    "id": "adcfe4db842c9d57316237cc2a870919",
    "title": "杨林驿",
    "authorName": "吴楷",
    "authorId": "adcfe4db842c9d57d1457b72d1457b72",
    "dynasty": "清",
    "content": [
      "古驿杨林路，重来十六年。",
      "断云村口寺，残雨海中船。",
      "归计怜双鬓，秋怀共一天。",
      "匆匆冠盖集，使节又临边。"
    ]
  },
  {
    "id": "adcfe4db842c9d57d295d8ab7a430ee8",
    "title": "乘风过岳阳楼不及一登感赋",
    "authorName": "吴楷",
    "authorId": "adcfe4db842c9d57d1457b72d1457b72",
    "dynasty": "清",
    "content": [
      "岳阳城郭枕寒流，天下江山第一楼。",
      "双鬓远携苍洱雪，三年老傍洞庭秋。",
      "云烟每向忙中度，筋力都于懒处休。",
      "后乐先忧怀往哲，临风笑我逐浮鸥。"
    ]
  },
  {
    "id": "adcfe4db842c9d578fe473101b490477",
    "title": "侯朝宗有媚香书画之章中镌侠骨棱棱四字吕素园为诗以志即用其秋字韵",
    "authorName": "吴楷",
    "authorId": "adcfe4db842c9d57d1457b72d1457b72",
    "dynasty": "清",
    "content": [
      "壮悔堂开傍画楼，印章零落有人收。",
      "柔情小住秦淮月，侠骨争高梁苑秋。",
      "北里桃花归乐府，南都金粉剩风流。",
      "如今又得佳公子，大阮诗篇与唱酬。"
    ]
  },
  {
    "id": "adcfe4db842c9d571abf0d8db1da76bb",
    "title": "珠湖望月",
    "authorName": "吴楷",
    "authorId": "adcfe4db842c9d57d1457b72d1457b72",
    "dynasty": "清",
    "content": [
      "清泠月色到湖边，瞥见他乡分外妍。",
      "是处青山连郡郭，几声柔橹出江船。",
      "风和不觉波光动，酒醒应惭客思牵。",
      "此夜此怀谁可诉，卧听流水响潺湲。"
    ]
  },
  {
    "id": "adcfe4db84425201de09920ef7029232",
    "title": "高邮道中",
    "authorName": "许瑶光",
    "authorId": "adcfe4db84425201d1457b72e1314fc0",
    "dynasty": "清",
    "content": [
      "黄河回望白云飞，甓社湖清{禾欠}浪微。",
      "树隐露祠迷过客，草连营苑易斜晖。",
      "一江红叶雁初下，两岸芦花蟹正肥。",
      "莫道来游春去久，绕陂烟雨尚霏霏。"
    ]
  },
  {
    "id": "adcfe4db84425201b72639390ef429b8",
    "title": "八月",
    "authorName": "许瑶光",
    "authorId": "adcfe4db84425201d1457b72e1314fc0",
    "dynasty": "清",
    "content": [
      "八月凉秋热更乘，天心鹰为桂花蒸。",
      "香来鹫岭苍毛栗，熟到鸳湖没角菱。",
      "归燕海村潮欲上，残蝉江树月初升。",
      "鱼龙虽冷云霞艳，独倚高楼最上层。"
    ]
  },
  {
    "id": "adcfe4db8442520149e0f80dd46a02ae",
    "title": "南湖诗咏",
    "authorName": "许瑶光",
    "authorId": "adcfe4db84425201d1457b72e1314fc0",
    "dynasty": "清",
    "content": [
      "润色湖山岂为名，春风沂水杏坛情。",
      "况邀翠辇巡游地，宜遂苍黎仰慕诚。",
      "补种荷花延白鹭，预栽杨柳待黄莺。",
      "较他卧阁偷闲吏，似觉经营日有成。"
    ]
  },
  {
    "id": "adcfe4db8442c7a1586a78c1cbb041fb",
    "title": "桃源涧",
    "authorName": "秦松龄",
    "authorId": "adcfe4db8442c7a152c51893798ed7d4",
    "dynasty": "清",
    "content": [
      "斜阳归曲涧，薜荔暗风吹。",
      "古墓人行少，深山叶落迟。",
      "看云心不动，爱石坐常移。",
      "去住成今古，寒林应未知。"
    ]
  },
  {
    "id": "adcfe4db8442c7a1f9c03797f229f666",
    "title": "泊青浦",
    "authorName": "秦松龄",
    "authorId": "adcfe4db8442c7a152c51893798ed7d4",
    "dynasty": "清",
    "content": [
      "过眼青山失，停桡落叶闻。",
      "渔镫明夕浦，野鹜划寒云。",
      "水气狐城合，人烟断岸分。",
      "不成尊酒兴，归思竟纷纷。"
    ]
  },
  {
    "id": "adcfe4db8442c7a19807ac7d62a11bd6",
    "title": "秋水阁",
    "authorName": "秦松龄",
    "authorId": "adcfe4db8442c7a152c51893798ed7d4",
    "dynasty": "清",
    "content": [
      "山阁坐知久，爱看秋水清。",
      "萍开孤鹤过，莲坠小鱼争。",
      "回合深林碧，微添落照明。",
      "未穷庄叟理，圆对愧吾生。"
    ]
  },
  {
    "id": "adcfe4db8442c7a1a3836c5c1a527218",
    "title": "支泉",
    "authorName": "秦松龄",
    "authorId": "adcfe4db8442c7a152c51893798ed7d4",
    "dynasty": "清",
    "content": [
      "不自藏深谷，因人度郁盘。",
      "映空仍皎洁，润物恐艰难。",
      "林影依山折，溪声挟雨寒。",
      "那知流远近，还作二泉看。"
    ]
  },
  {
    "id": "adcfe4db8442c7a1fde70d09ffbe7706",
    "title": "族祖按察公署中泠然亭小饮",
    "authorName": "秦松龄",
    "authorId": "adcfe4db8442c7a152c51893798ed7d4",
    "dynasty": "清",
    "content": [
      "暂作南州客，招携在绿池。",
      "乡心钟度晚，官阁雨来迟。",
      "静理风尘得，孤怀骨肉知。",
      "浓阴终日语，却似在家时。"
    ]
  },
  {
    "id": "adcfe4db8442c7a1fde70d0934bad508",
    "title": "族祖按察公署中泠然亭小饮",
    "authorName": "秦松龄",
    "authorId": "adcfe4db8442c7a152c51893798ed7d4",
    "dynasty": "清",
    "content": [
      "肥遁怀徐孺，卑栖忆子真。",
      "可知同醉客，半是倦游人。",
      "乍拂帘旌燕，将归江渚身。",
      "持尊向长者，辛苦涉通津。"
    ]
  },
  {
    "id": "adcfe4db8442c7a171449b3ee04d59d8",
    "title": "维摩寺",
    "authorName": "秦松龄",
    "authorId": "adcfe4db8442c7a152c51893798ed7d4",
    "dynasty": "清",
    "content": [
      "已度千林上，维摩自古今。",
      "半山人语出，孤寺夕阳沉。",
      "寒鸟落还落，霜枫深更深。",
      "欲从求妙谛，老树六朝心。"
    ]
  },
  {
    "id": "adcfe4db8442c7a1e2899cdef283f10f",
    "title": "送汪苕文入都时谪兵马司指挥",
    "authorName": "秦松龄",
    "authorId": "adcfe4db8442c7a152c51893798ed7d4",
    "dynasty": "清",
    "content": [
      "省郎闻命返长安，春色乡关晓尚寒。",
      "辇下故人谁左掖，东吴名士半南冠。",
      "岂缘罪累甘三黜，莫以诗篇傲一官。",
      "我亦如君不得意，离筵落日酒杯宽。"
    ]
  },
  {
    "id": "adcfe4db8442c7a1b13a217f44395694",
    "title": "钱础日先生同吴门程彦明小饮斋中各以诗赠用韵奉答",
    "authorName": "秦松龄",
    "authorId": "adcfe4db8442c7a152c51893798ed7d4",
    "dynasty": "清",
    "content": [
      "轻风梅柳暗相催，客到荒除破石笞。",
      "此日一尊逢暮雨，频年双泪对花开。",
      "空堂木榻披书坐，春水兰舟问字来。",
      "镫火严城知不禁，须教明月照深杯。"
    ]
  },
  {
    "id": "adcfe4db8442c7a16680d468c895c84c",
    "title": "过岱下阻雪不得登",
    "authorName": "秦松龄",
    "authorId": "adcfe4db8442c7a152c51893798ed7d4",
    "dynasty": "清",
    "content": [
      "雪色凝空路百盘，十年三过一登难。",
      "驽骀那复胜鞿靮，后鹘何当借羽翰。",
      "汉畤秦碑思帝子，金函玉检记祠官。",
      "谁知泰岱春晴望，转作峨嵋天半看。"
    ]
  },
  {
    "id": "adcfe4db8442c7a18813ee1b881fd241",
    "title": "寒女叹",
    "authorName": "秦松龄",
    "authorId": "adcfe4db8442c7a152c51893798ed7d4",
    "dynasty": "清",
    "content": [
      "卖去结绿珠，独上流黄机。",
      "织成双鸳锦，谁家作舞衣。"
    ]
  },
  {
    "id": "adcfe4db8442c7a18813ee1b3b435fc4",
    "title": "寒女叹",
    "authorName": "秦松龄",
    "authorId": "adcfe4db8442c7a152c51893798ed7d4",
    "dynasty": "清",
    "content": [
      "镫火半明灭，停梭闻叹声。",
      "谁知蓬鬓影，旧日亦倾城。"
    ]
  },
  {
    "id": "adcfe4db8442c7a1c35e817efbfe3645",
    "title": "恭纪世祖皇帝遗事",
    "authorName": "秦松龄",
    "authorId": "adcfe4db8442c7a152c51893798ed7d4",
    "dynasty": "清",
    "content": [
      "千骑传呼簇玉鞍，平明西苑朔风寒。",
      "合围亲射双雕落，不许降王仰面看。"
    ]
  },
  {
    "id": "adcfe4db8442c7a1c35e817e726fee71",
    "title": "恭纪世祖皇帝遗事",
    "authorName": "秦松龄",
    "authorId": "adcfe4db8442c7a152c51893798ed7d4",
    "dynasty": "清",
    "content": [
      "离宫阅武及初冬，清问还闻下九重。",
      "闽粤军输忧告匮，亲将节省命司农。"
    ]
  },
  {
    "id": "adcfe4db8442c7a1c35e817eb047e34c",
    "title": "恭纪世祖皇帝遗事",
    "authorName": "秦松龄",
    "authorId": "adcfe4db8442c7a152c51893798ed7d4",
    "dynasty": "清",
    "content": [
      "封章夕奏早批朱，清昼谭经到日晡。",
      "讲幄新移弘德殿，天人称绝董江都。"
    ]
  },
  {
    "id": "adcfe4db8442c7a1c35e817e888de0b8",
    "title": "恭纪世祖皇帝遗事",
    "authorName": "秦松龄",
    "authorId": "adcfe4db8442c7a152c51893798ed7d4",
    "dynasty": "清",
    "content": [
      "御笔钟王叹逼真，不将戈法借儒臣。",
      "亲摹文敏书千幅，小玺朱铃掌内人。"
    ]
  },
  {
    "id": "adcfe4db8442c7a180c73dc75dca0b91",
    "title": "悟石轩玩月",
    "authorName": "秦松龄",
    "authorId": "adcfe4db8442c7a152c51893798ed7d4",
    "dynasty": "清",
    "content": [
      "高阁中夜坐，揽此山上月。",
      "目尽意未已，移步向林樾。",
      "碧草色欲无，朱华影俱白。",
      "微火出上方，清风吹片石。",
      "人语渐不闻，吾心共幽阒。",
      "静理常在山，浮生喜为客。",
      "清光永若兹，芳菲有消歇。"
    ]
  },
  {
    "id": "adcfe4db8442c7a1f7b1195a44111c21",
    "title": "续和唐人惠山诗",
    "authorName": "秦松龄",
    "authorId": "adcfe4db8442c7a152c51893798ed7d4",
    "dynasty": "清",
    "content": [
      "出郭见山色，日夕一青苍。",
      "清泉来玉洞，更上漪澜堂。",
      "绠汲无寒暑，冠盖纷游翔。",
      "沾洒若春雪，岩石生幽光。",
      "始知耳目异，旋觉心脾香。",
      "济物固其性，尘垢能相忘。"
    ]
  },
  {
    "id": "adcfe4db8442c7a1f7b1195aa897ff6a",
    "title": "续和唐人惠山诗",
    "authorName": "秦松龄",
    "authorId": "adcfe4db8442c7a152c51893798ed7d4",
    "dynasty": "清",
    "content": [
      "春风吹山麓，回塘集游人。",
      "山容自终古，物情时与新。",
      "草木何华滋，水石亦粼粼。",
      "罗绮照楼阁，白日凝香尘。",
      "夕磬下林杪，翠羽归青旻。",
      "此时幽居者，萧然绝比邻。"
    ]
  },
  {
    "id": "adcfe4db8442c7a1f7b1195a1395b1d3",
    "title": "续和唐人惠山诗",
    "authorName": "秦松龄",
    "authorId": "adcfe4db8442c7a152c51893798ed7d4",
    "dynasty": "清",
    "content": [
      "白鹤来何方，草堂多深樾。",
      "清唳时一闻，林峦自杳绝。",
      "水槛开素书，坐看暮云灭。",
      "石磴落红满，山头吐明月。",
      "风籁一壑清，道心中夜发。",
      "莫使花尽扫，高人有车辙。"
    ]
  },
  {
    "id": "adcfe4db8442f46a457c3ed2864dff8e",
    "title": "地安门外观荷花登酒楼和秋士",
    "authorName": "周赓盛",
    "authorId": "adcfe4db8442f46ad1457b72d1457b72",
    "dynasty": "清",
    "content": [
      "西池玉蝀波千尺，黄鹄低飞啄菱实。别有北湖千顷陂，万柄荷花净如拭。",
      "虾菜亭前酒客豪，酒旗十幅当风挑。长安酒人啸俦侣，蹇驴游策纷相要。",
      "南州孺子居邻近，暇日辄思纡胜引。更拈法曲唱玲珑，白日黄鸡此中尽。",
      "酒人几辈河朔才，逃暑我亦寻花来。花香绕楼楼在水，楼头词客歌声起。",
      "西山白云落酒杯，望断江南罨画里。江南词客歌采莲，田田绀叶摇风圆。",
      "判花纵酒一怅惘，夜梦已落江湖边。碧筒传杯饮秋露，贴玉团团堕寒免。",
      "君不见东华十丈软红尘，都是朝官马蹄路。"
    ]
  },
  {
    "id": "adcfe4db8442f46a9481f8f26ba66fff",
    "title": "三月二十日游牛头寺",
    "authorName": "周赓盛",
    "authorId": "adcfe4db8442f46ad1457b72d1457b72",
    "dynasty": "清",
    "content": [
      "杨花扑面莺乱啼，乐游原上烟萋萋。",
      "野田棠梨红欲堕，远浦菰蒲绿未齐。",
      "朝来雨歇山似沐，终南秀色云鬟低。",
      "藓苔一径憩兰若，盘桓石磴风凄凄。",
      "牡丹已残芍药吐，红栏碧槛僧寮西。",
      "斋鱼粥鼓寂复寂，午鸡时一闻前溪。",
      "危楼缥缈著青碧，俯视万罫扶耕犁。",
      "杜陵祠屋在邻并，游客得句轩楹题。",
      "开元天宝已陈迹，芙蓉鳷鹊残春泥。",
      "第五桥边沽酒处，斜阳归路花骢嘶。"
    ]
  },
  {
    "id": "adcfe4db84442f8838e23482e73e980e",
    "title": "春晚",
    "authorName": "罗修兹",
    "authorId": "adcfe4db84442f88d1457b72d1457b72",
    "dynasty": "清",
    "content": [
      "斋居白昼静，桃李绿阴生。",
      "鸟性悦暄节，山光开骤晴。",
      "碧苔缘不尽，红雨落无声。",
      "未惜春将暮，悠悠玩物情。"
    ]
  },
  {
    "id": "adcfe4db8449398a3e6170d251d30898",
    "title": "单父",
    "authorName": "黄任",
    "authorId": "adcfe4db8449398ad1457b72d1457b72",
    "dynasty": "清",
    "content": [
      "不见宓子贱，空登单父台。",
      "玉琴已绝响，鸿雁有余哀。",
      "杼轴南人困，河渠东国灾。",
      "春风催解冻，处处尚蒿莱。"
    ]
  },
  {
    "id": "adcfe4db8449398a9a6e2fd131416270",
    "title": "暑雨后坐月",
    "authorName": "黄任",
    "authorId": "adcfe4db8449398ad1457b72d1457b72",
    "dynasty": "清",
    "content": [
      "雨洗月逾洁，气寒光转幽。",
      "露萤不自夜，风树欲先秋。",
      "烹茗籁遥起，拂琴泉暗流。",
      "清宵不成梦，心迹两虚舟。"
    ]
  },
  {
    "id": "adcfe4db8449398a4a783b84fca64077",
    "title": "所得",
    "authorName": "黄任",
    "authorId": "adcfe4db8449398ad1457b72d1457b72",
    "dynasty": "清",
    "content": [
      "所得乃清气，世喧难与言。",
      "文章蓬巷老，霜雪布袍尊。",
      "万态竟何有，一灵能久存。",
      "自家金石响，不必出柴门。"
    ]
  },
  {
    "id": "adcfe4db8449398a586b4c873a70cb7b",
    "title": "立秋",
    "authorName": "黄任",
    "authorId": "adcfe4db8449398ad1457b72d1457b72",
    "dynasty": "清",
    "content": [
      "一夕得秋气，商声飒几回。",
      "西风不可触，千籁万山来。",
      "百感起遥集，流年惊暗催。",
      "井梧何太急，飞叶上平台。"
    ]
  },
  {
    "id": "adcfe4db8449398a586b4c87e4762455",
    "title": "立秋",
    "authorName": "黄任",
    "authorId": "adcfe4db8449398ad1457b72d1457b72",
    "dynasty": "清",
    "content": [
      "几阵疏疏雨，残荷尚发香。",
      "秋衫天与健，午榻竹先凉。",
      "露洗明河白，云衔落日黄。",
      "萧斋一蝉噪，光景似林塘。"
    ]
  },
  {
    "id": "adcfe4db8449398a31258ea18d2e268e",
    "title": "人日寄杜少汘朱",
    "authorName": "黄任",
    "authorId": "adcfe4db8449398ad1457b72d1457b72",
    "dynasty": "清",
    "content": [
      "微风晴影散花砖，社鼓傩歌动野烟。",
      "春到柳边才七日，人怀河上已经年。",
      "伾山芳草堪怜后，瓠水桃花未发前。",
      "好著一鞭来草舍，莫教愁对絮漫天。"
    ]
  },
  {
    "id": "adcfe4db8449398a6482591967690b94",
    "title": "万安桥",
    "authorName": "黄任",
    "authorId": "adcfe4db8449398ad1457b72d1457b72",
    "dynasty": "清",
    "content": [
      "拍岸洪涛跨半空，空中七十四垂虹。",
      "人骑鳌背千层浪，衣卷潮头万里风。",
      "襟带几邦山海会，梯航终日岛夷通。",
      "端明善政绵金石，词翰风流两绝工。"
    ]
  },
  {
    "id": "adcfe4db8449398a55ecdbccca76833f",
    "title": "珠江夜泊",
    "authorName": "黄任",
    "authorId": "adcfe4db8449398ad1457b72d1457b72",
    "dynasty": "清",
    "content": [
      "五羊城下十洲通，楼阁宵涵蜃气空。",
      "百越女牛星拱北，三门笳鼓水归东。",
      "戈船潮暗琵琶月，珠寺沙香茉莉风。",
      "回首可怜偏霸地，渔镫几点浸鲛宫。"
    ]
  },
  {
    "id": "adcfe4db8449398a0a3ea4502359c3f4",
    "title": "秋日刘邻初招集罗山堂话榕城旧胜",
    "authorName": "黄任",
    "authorId": "adcfe4db8449398ad1457b72d1457b72",
    "dynasty": "清",
    "content": [
      "提封汉代古诸侯，百越岩疆百雉楼。",
      "旗鼓对开天半壁，女牛分拱海东瓯。",
      "山藏城内皆三岛，水到门前即十洲。",
      "多少衣冠来避地，至今名胜擅风流。"
    ]
  },
  {
    "id": "adcfe4db8449398a0a3ea45080cfdbea",
    "title": "秋日刘邻初招集罗山堂话榕城旧胜",
    "authorName": "黄任",
    "authorId": "adcfe4db8449398ad1457b72d1457b72",
    "dynasty": "清",
    "content": [
      "霸图荒服足称雄，千步球场草棘中。",
      "城角晓吹榕叶月，塔镫宵飐荔枝风。",
      "石幢有字铭唐观，铜漏无声滴宋宫。",
      "往事销沈那可问，秋山莫放酒杯空。"
    ]
  },
  {
    "id": "adcfe4db8449398ad8beb747a21634da",
    "title": "辛未九日登乌石山",
    "authorName": "黄任",
    "authorId": "adcfe4db8449398ad1457b72d1457b72",
    "dynasty": "清",
    "content": [
      "高台宜旷壑宜幽，尽把遥天爽气收。",
      "万井远烟松外暝，千冈平照雁边秋。",
      "衰容绿酒还酡面，短发黄花不插头。",
      "齐把茱萸香满手，海风吹啸上林丘。"
    ]
  },
  {
    "id": "adcfe4db8449398ad8beb747d1059519",
    "title": "辛未九日登乌石山",
    "authorName": "黄任",
    "authorId": "adcfe4db8449398ad1457b72d1457b72",
    "dynasty": "清",
    "content": [
      "山南山北转纡徐，筋力虽衰兴有余。",
      "济胜岂须寻蜡屐，探幽只合坐篮舆。",
      "踏残黄叶前朝寺，剔遍青苔过客书。",
      "怀古登高两夐绝，不应虚度闭门居。"
    ]
  },
  {
    "id": "adcfe4db8449398a421da667d8974b07",
    "title": "西湖杂诗",
    "authorName": "黄任",
    "authorId": "adcfe4db8449398ad1457b72d1457b72",
    "dynasty": "清",
    "content": [
      "梅花亦作黍离看，野水荒坟绕一湾。",
      "肠断黄金台下客，更传天语到孤山。"
    ]
  },
  {
    "id": "adcfe4db8449398a421da6670a2e691b",
    "title": "西湖杂诗",
    "authorName": "黄任",
    "authorId": "adcfe4db8449398ad1457b72d1457b72",
    "dynasty": "清",
    "content": [
      "画罗纨扇总如云，细草新泥簇蝶裙。",
      "孤愤何关儿女事，踏青争上岳王坟！"
    ]
  },
  {
    "id": "adcfe4db8449398a421da6677f4fffe9",
    "title": "西湖杂诗",
    "authorName": "黄任",
    "authorId": "adcfe4db8449398ad1457b72d1457b72",
    "dynasty": "清",
    "content": [
      "鱼羹宋嫂六桥无，原是樊楼旧酒垆。",
      "宣索可怜停玉食，官家和泪话东都。"
    ]
  },
  {
    "id": "adcfe4db8449398a421da667899a77cb",
    "title": "西湖杂诗",
    "authorName": "黄任",
    "authorId": "adcfe4db8449398ad1457b72d1457b72",
    "dynasty": "清",
    "content": [
      "珍重游人入画图，亭台绣错与茵铺。",
      "宋家万里中原土，博得钱塘十顷湖。"
    ]
  },
  {
    "id": "adcfe4db8449398a421da6677a0068c9",
    "title": "西湖杂诗",
    "authorName": "黄任",
    "authorId": "adcfe4db8449398ad1457b72d1457b72",
    "dynasty": "清",
    "content": [
      "珠襦玉匣出昭陵，杜宇斜阳不可听。",
      "千树桃花万条柳，六桥无地种冬青。"
    ]
  },
  {
    "id": "adcfe4db8449398a84bd8527ceee0b46",
    "title": "移枕",
    "authorName": "黄任",
    "authorId": "adcfe4db8449398ad1457b72d1457b72",
    "dynasty": "清",
    "content": [
      "落红飞絮满绳床，移枕清阴背草堂。",
      "向午梦回山鸟乱，隔墙风送菜花香。"
    ]
  },
  {
    "id": "adcfe4db8449398a13cba44bbb53842b",
    "title": "舟过金利墟",
    "authorName": "黄任",
    "authorId": "adcfe4db8449398ad1457b72d1457b72",
    "dynasty": "清",
    "content": [
      "鹧鸪飞上古祠啼，蕉叶墙高竹路低。",
      "惆怅相思不相见，木棉花发日初西。"
    ]
  },
  {
    "id": "adcfe4db8449398a2f0467e47d321088",
    "title": "杨花",
    "authorName": "黄任",
    "authorId": "adcfe4db8449398ad1457b72d1457b72",
    "dynasty": "清",
    "content": [
      "行人莫折柳青青，看取杨花可暂停。",
      "到底不知离别苦，后身还去化浮萍。"
    ]
  },
  {
    "id": "adcfe4db8449398a52671cd0c82a2c5f",
    "title": "归舟杂诗",
    "authorName": "黄任",
    "authorId": "adcfe4db8449398ad1457b72d1457b72",
    "dynasty": "清",
    "content": [
      "闲人不放去投闲，日日寻闲是强颜。",
      "今日野夫闲得否，一帆双眼万千山。"
    ]
  },
  {
    "id": "adcfe4db8449398a52671cd07acd61b8",
    "title": "归舟杂诗",
    "authorName": "黄任",
    "authorId": "adcfe4db8449398ad1457b72d1457b72",
    "dynasty": "清",
    "content": [
      "落帆去陟飞来寺，半日听泉亦夙因。",
      "不为归舟宁有此，溪山何负退休人。"
    ]
  },
  {
    "id": "adcfe4db8449398a901cb1deb7106618",
    "title": "感兴其六",
    "authorName": "黄任",
    "authorId": "adcfe4db8449398ad1457b72d1457b72",
    "dynasty": "清",
    "content": [
      "苍莽意所适，驾言东出游。",
      "离心不可写，日夕结幽忧。",
      "夙昔秉微尚，厚期无薄酬。",
      "浮沉失志气，艰虞集悔尤。",
      "及今未丧宝，黾勉敦前修。",
      "逝将息尘虑，长揖归林丘。"
    ]
  },
  {
    "id": "adcfe4db8449398a0f33887bcd242d01",
    "title": "题山水画册其六",
    "authorName": "黄任",
    "authorId": "adcfe4db8449398ad1457b72d1457b72",
    "dynasty": "清",
    "content": [
      "清晓开荆扉，知有款门者。",
      "过桥闻叶声，相见寒林下。",
      "竹风吹我书，迎君行未把。",
      "君能少住佳，共此倾杯斝。",
      "流水宜抱琴，泠泠我心写。"
    ]
  },
  {
    "id": "adcfe4db8449398af657d11ade737e25",
    "title": "秋晚",
    "authorName": "黄任",
    "authorId": "adcfe4db8449398ad1457b72d1457b72",
    "dynasty": "清",
    "content": [
      "秋晚客京洛，缁尘衣裳单。",
      "朔风起暮色，激激吹天寒。",
      "飞鸟投故林，浮云归旧峦。",
      "如何奔驰子，欲往无羽翰。",
      "置肠辘轳索，转折千百盘。",
      "置心机杼丝，促织千万端。",
      "常恐瘦形骸，高堂梦里看。",
      "昨来双鲤鱼，勤劬问眠餐。",
      "知我未归去，老泪不肯乾。",
      "器业无成就，强慰其实难。",
      "明发不得寐，结怆摧心肝。"
    ]
  },
  {
    "id": "adcfe4db8449398a3a36354a9cd445a7",
    "title": "拜石斋先生墓下",
    "authorName": "黄任",
    "authorId": "adcfe4db8449398ad1457b72d1457b72",
    "dynasty": "清",
    "content": [
      "明季将板荡，盈廷乘纪纲。维公起南服，义勇含风霜。",
      "国是既委靡，士气多沮伤。公思力挽之，劲弩千钧张。",
      "明体乃达用，所重扶纲常。是时急功利，枢辅谋不臧。",
      "公不稍宽假，廷诤多激昂。折槛一逆鳞，窜逐栖江乡。",
      "雷霆未息怒，中外申救章。遂兴党锢狱，几罹不测殃。",
      "株连数十人，我祖同琅珰。囹圄笺楚《骚》，与公相订商。",
      "载之序例中，考据得悉详。其后各赐环，事势殊仓皇。",
      "大厦非一木，公身与俱亡。公留心经术，为后学津梁。",
      "《周易》与《孝经》，大义多阐扬。所传十二书，存大涤讲堂。",
      "诗歌尽散失，家不什一藏。曾贻我祖诗，断墨双缣缃。",
      "一字一涕泪，至今留耿光。丰碑何峨峨，松楸何苍苍。",
      "系余忝子姓，匪徒梓与桑。典型肃再拜，立马空彷徨。",
      "王程迫明发，芜词代椒浆。浩歌北风起，落日吹昏黄。"
    ]
  },
  {
    "id": "adcfe4db8449398a0e63197c4d41fcaa",
    "title": "李阳冰般若台篆字歌",
    "authorName": "黄任",
    "authorId": "adcfe4db8449398ad1457b72d1457b72",
    "dynasty": "清",
    "content": [
      "海山夜黑风雨吼，鲸吞鳌掷蛟螭走。快剑斫断生盘拿，挂上神峰大如斗。",
      "陈仓石鼓多差讹，岣嵝磨崖难晰剖。史颉销沈史籀死，六国破体纷刍狗。",
      "上蔡丞相变简易，峄山之罘小蝌蚪。永元诸儒竞祖述，《说文》独推许祭酒。",
      "后来歇绝六百年，纷纷作者谁其偶。有唐大历李少监，千秋擅名挂人口。",
      "斯翁之后直小生，此言不怍亦不苟。君家侍郎三坟记，片石人间重鼎卣。",
      "外此落落难购求，传者十遗其八九。我邦薛老峰头石，虬龙二十四缠纠。",
      "围以径尺深径寸，量度不实见者狃。骨屈肉强无折波，长戈短刃屹相受。",
      "玉箸双垂折钗脚，金鼎半沈露铁钮。何年飘忽镵高青，牛鬼蛇神脱跟肘。",
      "天教斑驳南山阿，不作盘敦狎座右。我来捩眼苦画肚，翻恨摩挲不及手。",
      "敲火砺角敢向迩，山鬼呵之野狐守。华岩勒以增宝光，香台销歇亦无有。",
      "山川终护虫鱼文，雨淋日炙不得朽。文字千秋面壁青，此是西来无量寿。"
    ]
  },
  {
    "id": "adcfe4db8449398ac7d4a6393b947ae1",
    "title": "感兴",
    "authorName": "黄任",
    "authorId": "adcfe4db8449398ad1457b72d1457b72",
    "dynasty": "清",
    "content": [
      "懿彼孤生松，结根南山阿。",
      "独立不为好，樛枝施女萝。",
      "族类欣有托，不在雨露多。",
      "嘉树不得所，斧斯及樵柯。",
      "掩抑无复达，乃怨春阳和。",
      "微情感信芳，因风托微波。",
      "徘徊云路长，扬灵意若何。"
    ]
  },
  {
    "id": "adcfe4db8449398ac7d4a639328a9f4d",
    "title": "感兴",
    "authorName": "黄任",
    "authorId": "adcfe4db8449398ad1457b72d1457b72",
    "dynasty": "清",
    "content": [
      "峣峣者易缺，皎皎者易污。",
      "方枘纳圆凿，其势必龃龉。",
      "高明坐一室，鬼瞰生揶揄。",
      "君子矫自好，岂能贬意趋。",
      "盛气招重尤，寒情畏厚诬。",
      "埋照匿光彩，被褐怀瑾瑜。",
      "先民亦有言，深藏贵若虚。"
    ]
  },
  {
    "id": "adcfe4db8449398ac7d4a6397fe1dda1",
    "title": "感兴",
    "authorName": "黄任",
    "authorId": "adcfe4db8449398ad1457b72d1457b72",
    "dynasty": "清",
    "content": [
      "夭桃无修干，芳桂无直枝。",
      "世人悦心目，翻以屈曲奇。",
      "缅彼百尺桐，高耸凌云姿。",
      "攀折无傍依，菁华空尔为。",
      "声色两俱淡，况复摇落时。",
      "不惜焦作琴，为君理朱丝。",
      "牙旷不可作，千秋谁与期。"
    ]
  },
  {
    "id": "adcfe4db8449398ac7d4a63991b7f61e",
    "title": "感兴",
    "authorName": "黄任",
    "authorId": "adcfe4db8449398ad1457b72d1457b72",
    "dynasty": "清",
    "content": [
      "巨鳞潜深池，好鸟鸣高枝。",
      "物性无改移，安知彼是非。",
      "化声不相待，和之以天倪。",
      "青蝇止樊棘，白璧生瑕疵。",
      "良由势使然，扁石履斯卑。",
      "何不矫健翮，高举盘天嬉。",
      "冥冥千仞冈，弋人何篡之。"
    ]
  },
  {
    "id": "adcfe4db8449398ac7d4a639db5b7f84",
    "title": "感兴",
    "authorName": "黄任",
    "authorId": "adcfe4db8449398ad1457b72d1457b72",
    "dynasty": "清",
    "content": [
      "四序骤回薄，阴魄互亏满。",
      "羲和倾其轮，阳戈不得挽。",
      "蹇运鹢退飞，危机车下坂。",
      "去者日以多，道里阻且远。",
      "绝径无通身，歧路不顾返。",
      "感叹杨朱子，恸哭亦已晚。"
    ]
  },
  {
    "id": "adcfe4db8449398aad72c2d5b5ff7a87",
    "title": "端砚",
    "authorName": "黄任",
    "authorId": "adcfe4db8449398ad1457b72d1457b72",
    "dynasty": "清",
    "content": [
      "羚羊峡暗秋月高，紫云一片沈江皋。",
      "欲散不散能坚牢，风纹水纹相周遭。",
      "穷渊蕴结而甄陶，石工下缒斤斧操。",
      "诛求窟穴驱鲸鳌，羊肝鲜割微腥臊。",
      "拊不留手濡其膏，白叶芭蕉青葡萄。",
      "中有浮动千溪毛，纱帷画静松风颾。",
      "琉璃匣底鸣嘈嘈，夜郎之波牂牁涛。",
      "百川砥柱归宣毫，赓金石声宁非豪。"
    ]
  },
  {
    "id": "adcfe4db8449398a9e54731a32da3beb",
    "title": "题山水画册",
    "authorName": "黄任",
    "authorId": "adcfe4db8449398ad1457b72d1457b72",
    "dynasty": "清",
    "content": [
      "雨霁阳景升，层峦净新沐。",
      "无云气自蒸，未叶山已绿。",
      "匼匝千万峰，泼染八九屋。",
      "何来幽谷声，丁丁响伐木。"
    ]
  },
  {
    "id": "adcfe4db8449398a9e54731a981a2e12",
    "title": "题山水画册",
    "authorName": "黄任",
    "authorId": "adcfe4db8449398ad1457b72d1457b72",
    "dynasty": "清",
    "content": [
      "山阿有嘉树，葛藟其累之。",
      "凉飔急吹叶，散落江之湄。",
      "欲瞑山更寂，浅渚生涟漪。",
      "蒲稗见唼喋，遂起投纶思。",
      "得失安可知，一竿聊复持。"
    ]
  },
  {
    "id": "adcfe4db8449398a9e54731a9df032f8",
    "title": "题山水画册",
    "authorName": "黄任",
    "authorId": "adcfe4db8449398ad1457b72d1457b72",
    "dynasty": "清",
    "content": [
      "潇洒几茎竹，槎丫一株木。",
      "怪石蹲其旁，怀抱各穆穆。",
      "古色兼古心，持此媚幽独。"
    ]
  },
  {
    "id": "adcfe4db8449398a9e54731ad73dff87",
    "title": "题山水画册",
    "authorName": "黄任",
    "authorId": "adcfe4db8449398ad1457b72d1457b72",
    "dynasty": "清",
    "content": [
      "灌木碧逾静，新柳绿可数。",
      "春风江上村，残日水西路。",
      "樵人负且趋，宛宛危桥度。",
      "极浦一帆飞，知投何处雾。"
    ]
  },
  {
    "id": "adcfe4db8449398a9e54731accc68090",
    "title": "题山水画册",
    "authorName": "黄任",
    "authorId": "adcfe4db8449398ad1457b72d1457b72",
    "dynasty": "清",
    "content": [
      "篱竹鸣飕飕，枫林落摵摵。",
      "霜风晚逾响，草屋日之夕。",
      "远烧昏始红，高月淡未白。",
      "牧笛忽飞声，断续前坡隔。",
      "柴门各家食，镫火出树隙。",
      "古路寒烟平，何处见人迹。"
    ]
  },
  {
    "id": "adcfe4db8449398a9e54731ae0be8c19",
    "title": "题山水画册",
    "authorName": "黄任",
    "authorId": "adcfe4db8449398ad1457b72d1457b72",
    "dynasty": "清",
    "content": [
      "隔河种桑柘，蔼蔼浮晴烟。",
      "芳芷绣平楚，余霞媚远天。",
      "前村曲涧断，荒径长桥连。",
      "东皋急农事，晚食迟归田。",
      "野渡无人喧，一篙斜照边。"
    ]
  },
  {
    "id": "adcfe4db8449398a9e54731a83df6cd2",
    "title": "题山水画册",
    "authorName": "黄任",
    "authorId": "adcfe4db8449398ad1457b72d1457b72",
    "dynasty": "清",
    "content": [
      "结茅秋树根，树声响策策。",
      "高天无片云，一室照虚白。",
      "远籁喧更静，落叶扫还积。",
      "孤兴每独往，涉趣惬所适。",
      "岂敢生遐心，吾庐千竹隔。",
      "知无载酒人，吾非扬子宅。"
    ]
  },
  {
    "id": "adcfe4db8449398a9e54731a026e5ed1",
    "title": "题山水画册",
    "authorName": "黄任",
    "authorId": "adcfe4db8449398ad1457b72d1457b72",
    "dynasty": "清",
    "content": [
      "千岩穷攀跻，绝巘非人境。",
      "岂知六七家，卜筑在翠岭。",
      "天绅奔石梁，云气出丹井。",
      "策杖入浮岚，微茫湿衣领。",
      "何当笠泽游，湖天霁万顷。",
      "七十二峰青，峰峰浸倒影。"
    ]
  },
  {
    "id": "adcfe4db8449398a9e54731ad746e7f1",
    "title": "题山水画册",
    "authorName": "黄任",
    "authorId": "adcfe4db8449398ad1457b72d1457b72",
    "dynasty": "清",
    "content": [
      "四山暗同云，天地一何肃。",
      "衰柳凝寒烟，冻禽静且伏。",
      "悄然孤篷底，能否斗酒足。",
      "近村无镫火，冥蒙此焉宿。",
      "喔喔天鸡鸣，晨光启东旭。"
    ]
  },
  {
    "id": "adcfe4db8449398a8b75cc8d9d82c1fd",
    "title": "宿羚羊峡",
    "authorName": "黄任",
    "authorId": "adcfe4db8449398ad1457b72d1457b72",
    "dynasty": "清",
    "content": [
      "冯夷幽宫鸣鼓钟，老蛟吟啸吹逢逢。",
      "十洲彻夕击竽籁，一气呼吸千万峰。",
      "风号水戛声不了，后声飘压前声小。",
      "霎飒蓬窗雨又敲，竹鸡啼破春山晓。"
    ]
  },
  {
    "id": "adcfe4db846b1e691a4f4086cbcb869a",
    "title": "游晓霞峰",
    "authorName": "李子荣",
    "authorId": "adcfe4db846b1e69d1457b72d1457b72",
    "dynasty": "清",
    "content": [
      "不到此山久，今晨岸角巾。",
      "还寻路崎曲，休怪客逡巡。",
      "井水祈神活，天香散座频。",
      "恒沙无量劫，僧亦后来人。"
    ]
  },
  {
    "id": "adcfe4db846b1e69f5d035a963958d37",
    "title": "大沽口",
    "authorName": "李子荣",
    "authorId": "adcfe4db846b1e69d1457b72d1457b72",
    "dynasty": "清",
    "content": [
      "朝宗万派碧波遥，气压鼋鼍静不骄。",
      "云树自依丁字水，风帆须趁子时潮。",
      "三河形胜由来壮，四塞烽烟近已消。",
      "犹忆贤王劳苦战，敢忘秋戍肃金刁。"
    ]
  },
  {
    "id": "adcfe4db846b1e698cd0f84d99dca07b",
    "title": "秦淮镫舫词",
    "authorName": "李子荣",
    "authorId": "adcfe4db846b1e69d1457b72d1457b72",
    "dynasty": "清",
    "content": [
      "桃叶渡头枫尽凋，莫愁湖上雨潇潇。",
      "烟花南部都零落，几点秋镫散板桥。"
    ]
  },
  {
    "id": "adcfe4db846b1e691040c4fb46b6b6b8",
    "title": "捣衣曲",
    "authorName": "李子荣",
    "authorId": "adcfe4db846b1e69d1457b72d1457b72",
    "dynasty": "清",
    "content": [
      "梧桐落金井，蟋蟀鸣房帏。",
      "风物凄以变，逝晷不能追。",
      "自从俦侣乖，梦寐想容徽。",
      "含情理瑶翠，开箧视裳衣。",
      "曳带下空櫩，缓步出中闺。",
      "秋砧勤拂拭，急杵繁且哀。",
      "响随凉飙起，思逐孤云飞。",
      "挥手难为忆，顾影空自依。"
    ]
  },
  {
    "id": "adcfe4db846b1e696f2775aec495ab0a",
    "title": "小孤山",
    "authorName": "李子荣",
    "authorId": "adcfe4db846b1e69d1457b72d1457b72",
    "dynasty": "清",
    "content": [
      "大江西南来，雪涨浩飞湍。",
      "连山叠隐见，孤岛骤巑岏。",
      "贝阙支铁柱，鲛宫涌银盘。",
      "姽婳真静女，倭堕摇螺鬟。",
      "风箫激灵籁，石镜明仙颜。",
      "凌虚自矫矫，望远故漫漫。",
      "不图惊蠢尔，烽火照狂澜。",
      "击楫伊何人，指挥心力殚。",
      "遂令藐姑射，依旧空明间。",
      "停桡结崇玩，雅咏非夸谩。",
      "阳冈无堕燹，阴崖有栖翰。",
      "浩歌日欲曛，片云天际还。"
    ]
  },
  {
    "id": "adcfe4db846b1e69f8d5504742f5dc60",
    "title": "春夜宿武侯祠晨起诣青羊宫就李道人觅餐",
    "authorName": "李子荣",
    "authorId": "adcfe4db846b1e69d1457b72d1457b72",
    "dynasty": "清",
    "content": [
      "疏筱映禅房，枝枝带微雨。",
      "流莺啼欲阑，系马向廊庑。",
      "蜀人思武乡，千秋荐椒醑。",
      "并吞业未成，精灵歘然聚。",
      "莲界夜沈沈，佛香篆微缕。",
      "薄醉易成眠，对榻欣得侣。",
      "一梦觉华胥，无意吟梁甫。",
      "晨兴何所适，更就炼师语。",
      "清盥挹溪涧，静趣生花屿。",
      "饷我青精饭，应从丹灶煮。",
      "九衢冠盖中，此味闲领取。",
      "杖策行出门，苍烟散平楚。"
    ]
  },
  {
    "id": "adcfe4db846b1e693c562c25a9920557",
    "title": "明桂藩石狮歌",
    "authorName": "李子荣",
    "authorId": "adcfe4db846b1e69d1457b72d1457b72",
    "dynasty": "清",
    "content": [
      "天降金精百兽伏，电光熊熊闪双目。白泽疑钟乌戈奇，拳毛葺葺势如缩。",
      "回雁云中耸翼翔，受封启宇是何王。不恨封藩属贫国，犹闻杰构埒灵光。",
      "凿得荆山一片石，狻猊屹立神飞扬。孱王龙种祚衰薄，安仁永明远依托。",
      "宗盟列爵拥虚名，肇庆称尊日刓削。锯牙钩爪空自雄，无端怒吼风雨作。",
      "似惜奔梧坐屡迁，更怜入缅惭三恪。嗟乎！乾柱倾颓坤轴翻，督师漫欲羝触藩。",
      "陵园石马早流汗，戚里铁狮今不存。自古兴亡一转瞬，寒林衰草吊斜曛。"
    ]
  },
  {
    "id": "adcfe4db846b1e69ba31da0a1fc4e7dc",
    "title": "登昭山",
    "authorName": "李子荣",
    "authorId": "adcfe4db846b1e69d1457b72d1457b72",
    "dynasty": "清",
    "content": [
      "湘中山水天下奇，秀色天造非人为。",
      "兹山灵异尤杰出，一松一石皆清姿。",
      "素虬翻空激巨浪，到此停蓄倚危嶂。",
      "平生寤想穷三山，咫尺丹梯更神王。",
      "洄潭落照风萧萧，急督舟子停轻桡。",
      "萦纡石磴路九折，行人渐逐盘鸦高。",
      "花木丛深蔚幽僻，钟摇上方暝烟碧。",
      "童子开门吠仙犬，老僧扶杖款来客。",
      "殿高铁凤摩霄迥，栴檀香散疏寮静。",
      "惜无轩槛临江开，难乘日车观倒景。",
      "山云舒卷随轻风，予亦去来无定踪。",
      "明朝遥望更奇绝，江上一朵青芙蓉。"
    ]
  },
  {
    "id": "adcfe4db846b1e6909f462e243fb5afc",
    "title": "雪豆腐",
    "authorName": "李子荣",
    "authorId": "adcfe4db846b1e69d1457b72d1457b72",
    "dynasty": "清",
    "content": [
      "孤城斗大云为衙，朔风战树啼栖鸦。",
      "天公作意破岑寂，排日玉戏矜豪奢。",
      "炉温只有茗堪煮，水浅惜无鱼可叉。",
      "山田萁落漉浆汁，争言此味清而嘉。",
      "夜堆晶盘置墙角，晨碾玉屑挥霜牙。",
      "不令急煎汤一沸，气蒸釜底烧枯杈。",
      "滑腻流匙得精粹，如吸沆瀣餐朝霞。",
      "又若道人发逸兴，踏雪笑嚼寒梅花。",
      "沁入心脾涤肠胃，消去渣滓无疵瑕。",
      "五侯鲭膳贵人家，驼峰獾炙盛相夸。",
      "凿冲辇致佐珍馔，门外往往翻冰车。",
      "岂知菽为五谷一，来其出自狸虎沙。",
      "蠲烦但藉半瓯水，含冻偏宜六出花。",
      "癯儒秉性甘澹泊，野客与我同生涯。",
      "况复绵州得春酿，官厨取给无须赊。"
    ]
  },
  {
    "id": "adcfe4db846ccd8341501b872b0992d2",
    "title": "怀弟九香",
    "authorName": "陈瑞球",
    "authorId": "adcfe4db846ccd83d1457b72d1457b72",
    "dynasty": "清",
    "content": [
      "崎岖江右日，寂寞两相看。",
      "作宦风波险，移家道路难。",
      "晤时方汉水，别后又长安。",
      "听得还乡里，蹉跎岁已阑。"
    ]
  },
  {
    "id": "adcfe4db846ccd8341501b87f21fcb08",
    "title": "怀弟九香",
    "authorName": "陈瑞球",
    "authorId": "adcfe4db846ccd83d1457b72d1457b72",
    "dynasty": "清",
    "content": [
      "累汝抛书卷，连年簿领中。",
      "俗尘今已扑，生计又全空。",
      "画策知良苦，研诗可益工。",
      "相期勤旧业，努力在秋风。"
    ]
  },
  {
    "id": "adcfe4db846ccd83257db89b97bcda6f",
    "title": "舟夜",
    "authorName": "陈瑞球",
    "authorId": "adcfe4db846ccd83d1457b72d1457b72",
    "dynasty": "清",
    "content": [
      "月落沙汀早刺船，芦花拥被尚安眠。",
      "喧闻雪浪重滩上，梦绕烟钟古寺边。",
      "半载鸣鸡疏问寝，五更骑马忆朝天。",
      "江湖濡迹增颓放，一听乌啼倍憬然。"
    ]
  },
  {
    "id": "adcfe4db846ccd831d484f9cec6f455d",
    "title": "雨泊金陵",
    "authorName": "陈瑞球",
    "authorId": "adcfe4db846ccd83d1457b72d1457b72",
    "dynasty": "清",
    "content": [
      "菰蒲淅淅雨声粗，画出江天泼墨图。",
      "几度推篷望牛首，六朝金粉已模糊。"
    ]
  },
  {
    "id": "adcfe4db8481229abc15447020be403e",
    "title": "感旧",
    "authorName": "刘文蔚",
    "authorId": "adcfe4db8481229ad1457b72d1457b72",
    "dynasty": "清",
    "content": [
      "最难忘处粤王台，榕树阴中一棹回。",
      "鳄浪白浮番舶远，佛桑红压戍楼开。",
      "天涯岂为探奇到，海角原非采药来。",
      "曾记西灵官阁下，数枝茉莉手亲栽。"
    ]
  },
  {
    "id": "adcfe4db8481229abd6116b5ee2e01c8",
    "title": "题万里壮游图为吴九洛宗作",
    "authorName": "刘文蔚",
    "authorId": "adcfe4db8481229ad1457b72d1457b72",
    "dynasty": "清",
    "content": [
      "人生底合家乡住，苦恨年年事章句。",
      "闭门但作候虫吟，束身已受书城锢。",
      "千古英雄重壮游，万里关河倏来去。",
      "挂席方乘赤鲤风，跨鞍直达黄龙戍。",
      "伟业多从騕袅成，壮怀那怕支祁怒。",
      "濮阳公子真人豪，胸中兵甲饶戎韬。",
      "腾崖越堑望沧海，已觉谈笑无连鳌。",
      "雪花扑面大于掌，同云黯黮连洪涛。",
      "獠奴走逐寒起粟，游兴转共冰山高。",
      "呜呼人生贵适意，安能瑟缩同蛴螬。",
      "燕公诗得江山助，坡老文从海外超。",
      "手持一编窘跬步，何如六幕穷周遭。",
      "披图我亦思遐举，拟负长剑同游遨。"
    ]
  },
  {
    "id": "adcfe4db8494a6cd7fa20e8b1a34fc48",
    "title": "送唐镜海训导之官岳州",
    "authorName": "许乔林",
    "authorId": "adcfe4db8494a6cdd1457b72d1457b72",
    "dynasty": "清",
    "content": [
      "洞庭地僻官宜冷，拄笏看山气倍清。",
      "彩笔健开诗别境，吴船迅及雁归程。",
      "翠分岳色遥通峡，绿净湖光直到城。",
      "领取昔贤忧乐意，他时功业属儒生。"
    ]
  },
  {
    "id": "adcfe4db8494a6cde94adba3f4b4aa09",
    "title": "湘潭馆陈沧洲先生手植槐",
    "authorName": "许乔林",
    "authorId": "adcfe4db8494a6cdd1457b72d1457b72",
    "dynasty": "清",
    "content": [
      "虚宿之精落公手，化为此树森高寒。",
      "绿云战雨忽百载，苍根拔地中孤蟠。",
      "一段青铜高过屋，年年目饱冰霜足。",
      "贞干犹疑宿彩鸾，丹心真合供神烛。",
      "琪林碧树空清高，幸草凡花都慑伏。",
      "表祥殊似建隆观，流芬并胜音声木。",
      "长安驰道千万株，鼠耳兔目争扶疏。",
      "却到城东誉嘉树，树犹如此人何如？",
      "当日盲风吹雨黑，独对青天不改色。",
      "雷霆在上鉴此心，枝叶虽多心自直。",
      "温室归翻种树书，留会云根耐剥蚀。",
      "想见长镵孤往时，护持只信神明力。",
      "江南是处皆棠阴，海上人来增叹息。",
      "先生树木如树人，百年落落树亦神。",
      "槐花满地踏秋雨，我是先生旧部民。"
    ]
  },
  {
    "id": "adcfe4db849d431462c4404ccc173794",
    "title": "春日饮酒",
    "authorName": "范元亨",
    "authorId": "adcfe4db849d4314d1457b72d1457b72",
    "dynasty": "清",
    "content": [
      "春芳不畏落，年年开满枝。",
      "蜂蝶死霜雪，微暖行复飞。",
      "大化有递嬗，去来无足悲。",
      "齿发本同体，脱落不复知。",
      "顾此现在身，良可深长思。",
      "山中多白云，庭中陈酒卮。",
      "白云有聚散，酒卮无尽时。"
    ]
  },
  {
    "id": "adcfe4db849d43145c894ae587f64b34",
    "title": "观钱南园侍御画马",
    "authorName": "范元亨",
    "authorId": "adcfe4db849d4314d1457b72d1457b72",
    "dynasty": "清",
    "content": [
      "萧萧榻上天风起，真龙远涉流沙水。",
      "谁能放笔为此图，二百年来钱御史。",
      "何年房驷堕人间，羞立彤阶仗马班。",
      "嚼残金勒神郁怒，朔气纸上森清寒。",
      "千金只愿酬恩遇，飞电无端从鞚驭。",
      "顾盼分明獬豸心，回身自惜麒麟步。",
      "鬣毛上指晴光擞，万里尘开蹋风走。",
      "喷玉长嘶彻九霄，天门虎豹应低首。",
      "我闻御马好头赤，青骢凋丧无颜色。",
      "可怜画骨今何人，令人空忆曹将军。"
    ]
  },
  {
    "id": "adcfe4db849d48b62ae78dc83c5b0a3c",
    "title": "送李寅庵进士游长安",
    "authorName": "孙世封",
    "authorId": "adcfe4db849d48b6d1457b72d1457b72",
    "dynasty": "清",
    "content": [
      "囊櫜涩尤甚，文章售本难。",
      "不愁关塞险，惟念客衣单。",
      "风急河声壮，霜高岳色寒。",
      "故人挥手去，匹马向长安。"
    ]
  },
  {
    "id": "adcfe4db849d48b6ee12a77a62f20079",
    "title": "泌阳道中",
    "authorName": "孙世封",
    "authorId": "adcfe4db849d48b6d1457b72d1457b72",
    "dynasty": "清",
    "content": [
      "山行不见日，泌水望迢迢。",
      "嶂削双屏峻，途明一线遥。",
      "泉飞疑带雨，柳卧欲成桥。",
      "近郭冈峦迥，驱车上碧霄。"
    ]
  },
  {
    "id": "adcfe4db84a39b8dc4dbc20ecb426cef",
    "title": "江城即事",
    "authorName": "吴锡骏",
    "authorId": "adcfe4db84a39b8dd1457b72d1457b72",
    "dynasty": "清",
    "content": [
      "夜来凄切砌蛩鸣，晓起萧骚窗竹声。",
      "鸦闹城头惊晓日，鹊喧树顶报新晴。",
      "绿杨庭院家家好，白袷风烟处处行。",
      "更上君山最高顶，海门空阔大江横。"
    ]
  },
  {
    "id": "adcfe4db84a4f734c14d79305840f23b",
    "title": "孤舟",
    "authorName": "郭远",
    "authorId": "adcfe4db84a4f734d1457b72d1457b72",
    "dynasty": "清",
    "content": [
      "孤舟明月转相亲，瘦影欺风强自珍。",
      "自古悲秋惟作客，况今年少不如人。",
      "飞鸿肃肃身将隐，落叶萧萧夜向晨。",
      "几度渔歌连晓角，不堪旅思欲沾巾。"
    ]
  },
  {
    "id": "adcfe4db84a4f7346b380bbeb6c56432",
    "title": "月夜",
    "authorName": "郭远",
    "authorId": "adcfe4db84a4f734d1457b72d1457b72",
    "dynasty": "清",
    "content": [
      "步屟花间未欲眠，草堂月上正新妍。",
      "十分幽寂难为夜，一味孤清自在圆。",
      "入幕风微香冉冉，筛林光透影翩翩。",
      "直须斗酒酬今夕，莫问貂裘值几钱。"
    ]
  },
  {
    "id": "adcfe4db84c175614d69a5efffff3226",
    "title": "壬辰仲春檄调上元留别高淳士民",
    "authorName": "陶在铭",
    "authorId": "adcfe4db84c17561d1457b72d1457b72",
    "dynasty": "清",
    "content": [
      "粗官滥吹易三年，回首春风入境天。",
      "芳草一畦黄犊雨，晴波干顷白鸥烟。",
      "清时桴鼓声都歇，野老衣冠望若仙。",
      "不信南朝金粉地，桑麻鸡犬独翛然。"
    ]
  },
  {
    "id": "adcfe4db84c4a80b5f2a381871742f90",
    "title": "山居",
    "authorName": "董道东",
    "authorId": "adcfe4db84c4a80bd1457b72d1457b72",
    "dynasty": "清",
    "content": [
      "那知春欲尽，石径落花迷。",
      "窗静松涛远，帘开月影低。",
      "山翁能策杖，野鹤自幽栖。",
      "园圃少人迹，苍苔绿满堤。"
    ]
  },
  {
    "id": "adcfe4db84d09080440c976ca5e41c4d",
    "title": "喜仙裳先生过访",
    "authorName": "行定",
    "authorId": "adcfe4db84d09080d1457b72d1457b72",
    "dynasty": "清",
    "content": [
      "柴门常自掩，有客叩方开。",
      "因得支公语，遥知叔度来。",
      "风高披竟日，情洽竟忘杯。",
      "独愧东林远，相携去复回。"
    ]
  },
  {
    "id": "adcfe4db84dc955236da69f76c9d598d",
    "title": "狼山大观台",
    "authorName": "沈昌宇",
    "authorId": "adcfe4db84dc955201e00f2f418ef612",
    "dynasty": "清",
    "content": [
      "他乡经乱独登台，万里江天眼暂开。",
      "山势远从京口落，潮头高过海门来。",
      "百年世事翻棋局，半壁桑麻换劫灰。",
      "日暮寒林霜叶下，秋空一雁发声哀。"
    ]
  },
  {
    "id": "adcfe4db84dc955236da69f7f326fdd6",
    "title": "狼山大观台",
    "authorName": "沈昌宇",
    "authorId": "adcfe4db84dc955201e00f2f418ef612",
    "dynasty": "清",
    "content": [
      "九派源通巫峡上，五山地尽大江东。",
      "古人去我日沈岭，新恨满怀帆饱风。",
      "忧乱闲身烽火外，悲秋清泪死生中。",
      "义乌遗墓空衰草，沦落天涯慨尔同。"
    ]
  },
  {
    "id": "adcfe4db84dc9552cfeacfe47dd16b80",
    "title": "宫词和顾缉庭同年",
    "authorName": "沈昌宇",
    "authorId": "adcfe4db84dc955201e00f2f418ef612",
    "dynasty": "清",
    "content": [
      "太液春波似海宽，玉人无数倚雕栏。",
      "长门十载朱颜改，镜里妆成不忍看。"
    ]
  },
  {
    "id": "adcfe4db84dc9552cfeacfe4f9966436",
    "title": "宫词和顾缉庭同年",
    "authorName": "沈昌宇",
    "authorId": "adcfe4db84dc955201e00f2f418ef612",
    "dynasty": "清",
    "content": [
      "阖门新敕待传宣，粉本先呈进御前。",
      "多恐雾中花气杂，画师并不爱金钱。"
    ]
  },
  {
    "id": "adcfe4db84dc9552a7944035fded427c",
    "title": "宝盘歌",
    "authorName": "沈昌宇",
    "authorId": "adcfe4db84dc955201e00f2f418ef612",
    "dynasty": "清",
    "content": [
      "噫吁嘻！宝盘之来，乃自洪河之东，太华之西。沈埋光景二千载，潜匿不啻蛟与螭。",
      "岐山崩颓灞水竭，此宝乃一鸣其奇。土衣厚裹十重甲，苔藓蟠驳鳞之而。",
      "含垢忍辱无不可，奚必汲汲求人知。今日出世毋乃早，我为宝盘痛哭垂涟洏。",
      "神物久晦岂能不一显，所惜今也非其时。成周之盛称宣王，中兴令辟开明堂。",
      "命将北伐天威扬，驱逐猃狁过朔方。归来纪绩书旗常，乃作重器垂辉煌。",
      "祭告清庙牵骍刚，股肱二虢同趋跄。是时大狩岐山阳，伐石作鼓志宪章。",
      "籀也惟史古之良，刻画金石尤所长。勒兹盘铭传无疆，钩磔作作生锋鋩。",
      "鱼鱼雅雅词轩昂，侯其祎而骏烈张，历十四代腾其光。",
      "我见此盘在徐氏，良二千石有孙子。灵光道自日边来，奇气惊看室中起。",
      "呜呼咸阳钟虡销为泥，承露金茎早摧圮。自从周鼎沦太丘，空令千人没泗水。",
      "沧桑变易陵谷迁，法物西京长已矣。惟有此盘今巍然，精铜百炼重且完。",
      "长牙㟏岈辟邪怒，渍血朱碧龙文斑。叩之其声中无射，琅琅摩戛锵八环。",
      "长廓密室相掩护，犹有宝气彻夜腾星躔。我为此盘发三叹，摩挲百遍心茫然。",
      "若非埋灭在九地，似尔光怪何以能久全。不潜而见际时变，顷刻城郭生烽烟。",
      "盘兮盘兮尔室已易主，得无从此伤其天。此盘阅世二千载，笑我小子言詹詹。",
      "刘争项战见惯等闲事，况此幺麽蛮触何忧焉。我思及此重叹息，人生难与金石同其坚。",
      "噫吁嘻！宝盘之来，乃自洪河之东，太华之西。侧身四望心依依，西方美人我所思。"
    ]
  },
  {
    "id": "adcfe4db84dc9552f63f603e53e3218a",
    "title": "哀吴阊",
    "authorName": "沈昌宇",
    "authorId": "adcfe4db84dc955201e00f2f418ef612",
    "dynasty": "清",
    "content": [
      "西风萧萧梧叶秋，梧官寂寞吴王愁。一番荣落随时易，百代兴衰逐水流。",
      "吴阊自昔繁华地，郁郁层城发佳气。秋晚枫江蟹稻肥，春深虎阜莺花丽。",
      "楼台烟雨梦南朝，旧苑长洲草未凋。镫火夜归青雀舫，酒旗晴护绿杨桥。",
      "吴姬生小能歌舞，打桨乘潮自来去。子夜新声按绿幺，丁香艳锦缠琼树。",
      "水色山光无尽妍，踏青车子采莲船。漫惊烽火三千里，已盛烟花二百年。",
      "人间只觉阳春好，天上那知霜雪早。白马环江吼似潮，红巾遍地屯如草。",
      "大帅逃威过晋陵，督师车骑尽东奔。仓皇关效鸡鸣度，慷慨陴呼爪士登，孝穆才华信殊众，堂堂开府声华重。",
      "债帅何期竟倒戈，岩城从此遂摧栋。阊阖西南轶荡开，金戈铁马震如雷。",
      "可怜槚墓鸱夷去，又见稽山甲楯来。短兵狭巷相驰突，白屋朱门遍搜索。",
      "廉使空屠朱亥刀，县官都化王乔舄。百雉崔巍九四城，如何蚁贼竟纵横。",
      "开关到此成延敌，失策于今悔募兵。分班竞占吴宫宿，吮血磨牙厌人肉。",
      "上国何因患豕蛇，荒台只见游麋鹿。馆娃名号又重新，浪蝶狂蜂惨变春。",
      "捉得雏姬充养子，传来羽帖署真人。服妖遍地迷红紫，伐鼓枞金乱盈耳。",
      "蛮奴厮养锦缠头，蜑户长年银约指。真娘墓上月如霜，响屟廊前草不芳。",
      "杜宇凄凉啼碧血，燕泥零落堕雕梁。百年名胜归何处，金粉山川变尘雾。",
      "渔父空寻避世人，参军漫作《芜城赋》。君不见金陵自古帝王州，花月秦淮一旦休。",
      "又不见西子湖头好山水，柳色莺声今已矣。江山形胜总堪哀，长使英雄心事灰。",
      "只有胥江呜咽水，阖庐城下日徘徊。"
    ]
  },
  {
    "id": "adcfe4db84ff5d27a5597693eed71dc2",
    "title": "秋夜舟中作",
    "authorName": "汪中",
    "authorId": "adcfe4db84ff5d27418ef61259e0b265",
    "dynasty": "清",
    "content": [
      "野岸纵横路，山楼断续更。",
      "夜寒江月堕，梦醒草虫鸣。",
      "水宿疲来往，愁心问死生。",
      "客途衣未授，珍重倚门情。"
    ]
  },
  {
    "id": "adcfe4db84ff5d2726371173a500cb3b",
    "title": "旅食",
    "authorName": "汪中",
    "authorId": "adcfe4db84ff5d27418ef61259e0b265",
    "dynasty": "清",
    "content": [
      "旅食秋江上，浮生感二毛。",
      "畏谗多礼数，居贱习忧劳。",
      "野性存麋鹿，机心对桔槔。",
      "百年将母计，未敢托名高。"
    ]
  },
  {
    "id": "adcfe4db84ff5d27bd98b04a48be1e6f",
    "title": "客散",
    "authorName": "汪中",
    "authorId": "adcfe4db84ff5d27418ef61259e0b265",
    "dynasty": "清",
    "content": [
      "客散虚堂静，风帘倦不钩。",
      "松篁明夜月，枕簟入清秋。",
      "亲老兼多病，身孤更远游。",
      "未应中宿鸟，相对尚啁啾。"
    ]
  },
  {
    "id": "adcfe4db84ff5d2775a9cb9cb429c279",
    "title": "剑潭移居",
    "authorName": "汪中",
    "authorId": "adcfe4db84ff5d27418ef61259e0b265",
    "dynasty": "清",
    "content": [
      "身世飘零我自嗟，十年三见汝移家。",
      "苍苔行处冰犹滑，社燕归时日未斜。",
      "秋雨尚沾邻院叶，春风欲动过门车。",
      "最怜月出停琴夜，相对寒梅一树花。"
    ]
  },
  {
    "id": "adcfe4db84ff5d27768576271d98c276",
    "title": "野望",
    "authorName": "汪中",
    "authorId": "adcfe4db84ff5d27418ef61259e0b265",
    "dynasty": "清",
    "content": [
      "西山朝旭隐高城，城下清霜百草平。",
      "沙岸风回江鸟堕，松林雪霁寺楼明。",
      "泽冰乍合鱼犹上，硗土方坚麦未生。",
      "病后心怀自知少，负薪终日逐人行。"
    ]
  }
]