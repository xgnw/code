[
  {
    "id": "adcfe4dbd13d5fc90337ba65ef063b16",
    "title": "内山二首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "再入深箐去，穷荒似鬼门。",
      "山熊推树倒，野豕触人奔。",
      "颅骨供神社，藤皮结䝤村。",
      "蝮蛇当径立，过客有惊魂！"
    ]
  },
  {
    "id": "adcfe4dbd13d5fc953d35048085a442e",
    "title": "大墩即事",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "偶向毬场过，消闲兴不虚。",
      "电传千里话，风走独轮车。",
      "市卖高丽菜，船来日本鱼。",
      "插标农圃里，倭客课耕畬。"
    ]
  },
  {
    "id": "adcfe4dbd13d5fc9a08d72ad1b6828f5",
    "title": "港口望帆船",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "港浦水迢遥，帆樯久寂寥。",
      "云迷瓯越路，岸断广州潮。",
      "闽舶空来往，倭关阻贩消。",
      "微茫烟霭外，况见海门焦。"
    ]
  },
  {
    "id": "adcfe4dbd13d5fc9d9b632f78836ac02",
    "title": "志别四首，送悦秋先生归唐",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "蓬岛逢君又送君，差堪臭味不莸薰。",
      "愧无居士鸡林赋，漫有邹生裨海文！",
      "犹得故交心似水，再瞻前辈气如云。",
      "倘能御李同车去，故国江山即梓枌！"
    ]
  },
  {
    "id": "adcfe4dbd13d5fc949f32dc5c3902731",
    "title": "到雾山与峻堂话旧",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "携手东皋夕照明，隔林时鸟起啼声。",
      "青山华屋人犹在，碧海丹邱世已更！",
      "一路楼台非锦里，十年朋旧尚深情。",
      "春蔬夏笋浮醪饮，宾主高歌感慨生！"
    ]
  },
  {
    "id": "adcfe4dbd13d5fc9f06b5d7e82703c15",
    "title": "送李君雅歆观东洋博物会",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "冲风一棹出东溟，若木榑桑拂杳冥。",
      "蠵贝晓浮三岛白，鱼龙夕吼万山青。",
      "珊瑚网得同珠海，广乐张来似洞庭。",
      "我欲与君分路去，他时慷慨上新亭！"
    ]
  },
  {
    "id": "adcfe4dbd13d5fc93bba8b8be846a280",
    "title": "秋日即景二首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "秋风飒飒路萧萧，千里津梁一线遥。",
      "野燎明虚霜后猎，烟船暗泊港边潮。",
      "拂云楼阁琉璃海，如砺关山铁索桥。",
      "毕竟何人铭坐领？",
      "西洲李特已寥寥。"
    ]
  },
  {
    "id": "adcfe4dbd13d5fc9782c882fc0ce98c3",
    "title": "偶咏二首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "散诞人间百不宜，空山袁鸟有新知。",
      "欲寻泛宅浮家地，又是扬尘变海时。",
      "谢朏口中惟饮酒，陆游梦里屡成诗。",
      "莫将枯槁嘲贫贱，再见河清世已迟！"
    ]
  },
  {
    "id": "adcfe4dbd13d5fc92f912fbdbc503a92",
    "title": "近事三首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "更于何处好谋生，海外颠连莫可名！",
      "上市鱼盐三倍价，入关虾菜百般徵。",
      "西洋法网如蛛密，中国人曹比蚁轻。",
      "叹息天心公道少，两间苦乐不均平！"
    ]
  },
  {
    "id": "adcfe4dbd13d5fc92f912fbd4079beef",
    "title": "近事三首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "华屋邱墟一再经，此中民物日凋零。",
      "国家食货皆机阱，官法卫生半死刑。",
      "行部趣耕无雨泽，敲门巡警有雷霆。",
      "鲁褒爱作钱神论，清浊何须辨渭泾！"
    ]
  },
  {
    "id": "adcfe4dbd13d5fc92f912fbd591a6414",
    "title": "近事三首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "赋课刑书急似弦，可怜全岛万家烟！",
      "屠尸抛胔寻常事，簸土扬灰苦劫年。",
      "平地险生人瓮鲊，闲居惊拔眼钉钱。",
      "沈酣若得中山酒，一醉还须百岁眠。"
    ]
  },
  {
    "id": "adcfe4dbd13d5fc974218ea0527fc9fa",
    "title": "屿上即景二首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "骑危一望碧挣摐，沙觜涛头走怒泷。",
      "眺海云生红土岭，看山日挂绿萝窗。",
      "帆风鲨艇趋澎澳，驶浪乌艚上浙江。",
      "万里汪洋空极目，天涯何处认闽邦！"
    ]
  },
  {
    "id": "adcfe4dbd13d5fc99f6e0544b294faba",
    "title": "自叹",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "烟涛万里接天流，身世沈沦守故邱。",
      "每度秋风增马齿，连年寒雪敝貂裘。",
      "乾坤文物经三变，海屋沧桑又一筹。",
      "若使中原计恢复，儒衣愿换铁兜鍪！"
    ]
  },
  {
    "id": "adcfe4dbd13d5fc9dff36f1fd35dbc2f",
    "title": "斋中即景",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "四围风月一灯悬，帐里芙蓉小洞天。",
      "邺架书堆群玉府，皇图壁挂九州烟。",
      "东洋髹漆西洋绣，南海玻璃北海毡。",
      "又有巨文三万轴，自家织锦胜湖川。"
    ]
  },
  {
    "id": "adcfe4dbd13d5fc9877d75dd383a65e4",
    "title": "前月诸罗斗六地方山崩川走，沿及全台，地震连月不止，再为悼赋七律",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "眼里山川渺一毫，飘摇大块失周遭。",
      "惊闻五竺飞孤鹫，惨见三蹻断六鳌！",
      "尘劫重重添黑界，陆沈日日撼神皋。",
      "无量河畔洹沙数，人物于今有浪淘。"
    ]
  },
  {
    "id": "adcfe4dbd13d5fc9641b505b29c5dc0e",
    "title": "春兴",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "浮生阅过似云浮，策蹇行春散暮愁。",
      "红树僧敲村寺罄，青山人倚酒家楼。",
      "兵戈乱后无朱户，故旧相逢有白头。",
      "悽绝园林花鸟路，东风如絮水如沤！"
    ]
  },
  {
    "id": "adcfe4dbd13d5fc97c625ba3f593fad4",
    "title": "漫与",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "大荒以外煽风尘，岛上星槎绝问津。",
      "天堑早违天水赵，海东今作海西秦。",
      "衣冠卖药朝鲜客，髡裸行歌日本人。",
      "我自溷栖佣保里，莫将身比葛、怀民！"
    ]
  },
  {
    "id": "adcfe4dbd13d5fc9e6b7edc64b0ca9ef",
    "title": "台湾即事",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "风俗年来杂獶狙，市楼蜃气幻吹嘘。",
      "半空电传催邮传，平地飞车挟火车。",
      "硗确河山穿凿苦，角尖蛮触战争虚。",
      "海南民力今凋尽，兵疫如何未劫除！"
    ]
  },
  {
    "id": "adcfe4dbd13d5fc9573062c8a768ac6f",
    "title": "新学丛志馆来徵诗，为及编辑李君",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "学问今徵外九州，象胥蛮隶一兼收。",
      "奇肱国送飞车至，深目人乘电驭游。",
      "黑白黄红新族谱，亚、欧、非、美秘阳秋。",
      "从兹刮眼看高论，陆贾潜夫在校雠。"
    ]
  },
  {
    "id": "adcfe4dbd13d5fc9df3bf6a1263b2a25",
    "title": "冲西即事二首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "西望汪洋万里遥，不堪人事日萧条。",
      "千家鱼市归枯肆，百顷盐田壅晚潮。",
      "关吏例苛难出海，估船税苦尽停桡。",
      "只应飞渡施神术，鞭石驱羊去作桥。"
    ]
  },
  {
    "id": "adcfe4dbd13d5fc9df3bf6a1fcb05814",
    "title": "冲西即事二首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "一层潮汐一层高，枯港回沙起怒涛。",
      "鸦背夕阳空万瓦，鸭头春水断三篙。",
      "难来闽布况吴布，岂有江艘与广艘！",
      "从此津梁无利涉，环山蔽海更添牢。"
    ]
  },
  {
    "id": "adcfe4dbd13d5fc9b08f330960f0ce8f",
    "title": "寄讯友人自台北城移居淡水尾",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "达士襟怀信不虚，江山随地是吾庐。",
      "王维辋水临川墅，潘岳河阳背郭居。",
      "千里琴樽千日酒，一房花木一床书。",
      "遥知淡水兰溪上，风月烟波结比闾。"
    ]
  },
  {
    "id": "adcfe4dbd13d5fc969ba47018c0d3efe",
    "title": "日本游士索诗即赠",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "波急云昏大海滨，徵徭已遍武陵津。",
      "故山人物沦欧、美，此地桑麻记晋、秦。",
      "三岛谁登君子国？",
      "一身独作葛天民。",
      "赤间关路休归去，恐与时趋隔两尘！"
    ]
  },
  {
    "id": "adcfe4dbd13d5fc9f93ed12cef30ece5",
    "title": "闲居偶咏二首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "蒿目时艰百不宜，襄阳休醉习家池。",
      "琴高鱼长输租重，支遁鹤多困米饥。",
      "裨海有关难泛宅，商山无路可寻芝。",
      "闭门聊作羲皇侣，长与陶潜伴菊篱。"
    ]
  },
  {
    "id": "adcfe4dbd13d5fc9f93ed12c538b0144",
    "title": "闲居偶咏二首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "僻处逍遥自一时，世途不复问安危。",
      "鹅黄蕉叶浮杯酒，鱼鳜桃花下钓丝。",
      "白雪如山怜鬓发，苕华似水鉴须眉。",
      "风云花月俱多事，惟有泉声和咏诗。"
    ]
  },
  {
    "id": "adcfe4dbd13d5fc9027711f4ad8d1305",
    "title": "迟暮感伤",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "物换星移又几时，苍茫天地欲何之？",
      "半生尝尽愁千斛，万事消除酒一卮。",
      "荆棘欹危台北路，江山孤愤剑南诗！",
      "桑田沧海浑无赖，苌楚虽华未有知。"
    ]
  },
  {
    "id": "adcfe4dbd13d5fc906f8d95b6adb43d4",
    "title": "过狮子岭，俯视浊水溪即事",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "浊流、狮岭两崚嶒，铁轨风驰路几层。",
      "冒险车从牛峡入，援高人怕虎牢登。",
      "一溪水挟千龙去，两岸山如万马腾。",
      "最好客程峰顶驻，乱蝉声里画眉应。"
    ]
  },
  {
    "id": "adcfe4dbd13d5fc99c275ac25e38f248",
    "title": "厉行断发散足事感咏",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "是何世界任戕残，警吏施威六月寒。",
      "削足妄思求适屦，髡头谬说庆弹冠。",
      "时无美鬒人人鬝，家有金莲步步难。",
      "癸女丁男颠倒甚，此间奚事不心酸！"
    ]
  },
  {
    "id": "adcfe4dbd13d5fc954d55cba9d54376b",
    "title": "逃剪发感咏",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "穆生久惧楚人钳，藏尾藏头二纪淹。",
      "发短忽惊城旦酷，令轻犹比路灰严。",
      "山中夏馥缄须去，稷下淳于努目瞻。",
      "匿迹时将形影问，余颅何术葆鬑鬑！"
    ]
  },
  {
    "id": "adcfe4dbd13d5fc9de9cc7eb27d678e3",
    "title": "再为厉行断发咏",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "长叹无天可避秦，中华远海总蒙尘！",
      "本为海岛埋头客，更变伊川被发人。",
      "愧与伍间伧父辈，错成廿载寓公身。",
      "江湖满地供樗散，不数裈中虮虱臣。"
    ]
  },
  {
    "id": "adcfe4dbd13d5fc992182105af54445c",
    "title": "五十感伤四首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "身世飘飘不系舟，茫茫大海任浮游。",
      "销磨豪气三千劫，龌龊年华五十秋。",
      "尘界不夷兼不夏，人间呼马又呼牛。",
      "此时荷到刘伶锸，万斛醇醪岂解忧！"
    ]
  },
  {
    "id": "adcfe4dbd13d5fc992182105156441ec",
    "title": "五十感伤四首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "苍天倏与人俱老，蓬岛还须恨作城。",
      "失足儒坑长有愧，埋头蛮海总无声！",
      "豪怀忽忽千秋去，壮泪汪汪万顷倾。",
      "五十年光归一瞬，何图断送此浮生！"
    ]
  },
  {
    "id": "adcfe4dbd13d5fc91d6d41f201e246d1",
    "title": "自泰安北返济南作",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "汶桥高里朔风声，岱顶归来历下行。",
      "清、济依然流泗水，泰山幸不隔长城！",
      "争桃乃有齐三士，辞币曾无鲁二生。",
      "游遍中原将北上，萧萧轮铁向燕京。"
    ]
  },
  {
    "id": "adcfe4dbd13d5fc9551d62bc33c49690",
    "title": "葛岭洪忠宣庙留题",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "忠贞气绕炼丹台，庙貌千秋葛岭开。",
      "鹆谶鹃声无限恨，龙髯马角有馀哀！",
      "祀同浙水、吴山永，人自冰天雪窖来。",
      "可叹朝端苏属国，冷官亦惹桧枝猜！"
    ]
  },
  {
    "id": "adcfe4dbd13d5fc9865e55a17a1b301d",
    "title": "过芜湖",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "隐隐蟂矶庙，迢迢谢尚城。",
      "一江灯火浸，两岸夜潮生。"
    ]
  },
  {
    "id": "adcfe4dbd13d5fc9865e55a19f6fbc05",
    "title": "过芜湖",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "雄紧临江县，苍茫极浦秋。",
      "何时过北岸，一水入庐州。"
    ]
  },
  {
    "id": "adcfe4dbd13d5fc9865e55a18beaa7fd",
    "title": "过芜湖",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "远浦分吴楚，横流自古今。",
      "赭山山色近，清弋一江深。"
    ]
  },
  {
    "id": "adcfe4dbd13d5fc9c93aaaf48adc0fb5",
    "title": "罗山寄张茂才汝南",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "一尊前日酒，鸾鹤又离群。",
      "看看来时路，青山断白云。"
    ]
  },
  {
    "id": "adcfe4dbd13d5fc907f14b359d2ecc63",
    "title": "秋望有悼，为汝南作",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "何处故人颜，云间又水间。",
      "东南秋色尽，不忍望罗山！"
    ]
  },
  {
    "id": "adcfe4dbd13d5fc9a974886fe6437880",
    "title": "感梅",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "处处瘴氛生，桃花难得洁。",
      "寒来一树梅，不染猩红血。"
    ]
  },
  {
    "id": "adcfe4dbd13d5fc950bedc6500581f22",
    "title": "故垒",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "故垒歌番曲，凄凉不可听！",
      "无多古时树，伤心乱后青！"
    ]
  },
  {
    "id": "adcfe4dbd13d5fc944c1efe6280be1a5",
    "title": "海上",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "海上青山在，天边白浪多。",
      "东南陵谷后，无复汉槎过。"
    ]
  },
  {
    "id": "adcfe4dbd13d5fc9992a7e5c649d0325",
    "title": "凭吊",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "青山竟无恙，紫气未应消。",
      "一代兴衰恨，匆匆海上潮！"
    ]
  },
  {
    "id": "adcfe4dbd13d5fc904a05361a366b545",
    "title": "望海",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "长天千里尽，斜日四山衔。",
      "片片浮云影，依然故国帆。"
    ]
  },
  {
    "id": "adcfe4dbd13d5fc94e965736b7675122",
    "title": "归乌",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "燹火楼台后，林间乌夜栖。",
      "旧时风景好，犹自尽情啼。"
    ]
  },
  {
    "id": "adcfe4dbd13d5fc985f5098303e6932b",
    "title": "鹿溪",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "蓬山久变迁，古岸横波剪。",
      "不觉鹿溪潮，年来亦日浅！"
    ]
  },
  {
    "id": "adcfe4dbd13d5fc9de374749ef62f4bf",
    "title": "冬日感事四首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "望断中华路，风波日日寒。",
      "伤心沧海上，已作岛夷看！"
    ]
  },
  {
    "id": "adcfe4dbd13d5fc9de374749347d21af",
    "title": "冬日感事四首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "无地无兵燹，年年劫火来。",
      "梅花红雪里，犹带血痕开。"
    ]
  },
  {
    "id": "adcfe4dbd13d5fc9de374749e233c44b",
    "title": "冬日感事四首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "四载居荒徼，何能陋九夷。",
      "家家存汉腊，不见汉官仪。"
    ]
  },
  {
    "id": "adcfe4dbd13d5fc9de374749cf58630e",
    "title": "冬日感事四首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "廛里来横敛，谋生计已穷。",
      "逋逃何处去？",
      "海市蜃楼空。"
    ]
  },
  {
    "id": "adcfe4dbd13d5fc978b9dd5b8dd4411a",
    "title": "内山即事二首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "树古不知名，入山又一程。",
      "萧萧木叶响，时有鹿麋行。"
    ]
  },
  {
    "id": "adcfe4dbd13d5fc978b9dd5bfa8d76a1",
    "title": "内山即事二首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "苔残千尺壁，树落万年皮。",
      "月黑天阴路，空山啼怪鸱。"
    ]
  },
  {
    "id": "adcfe4dbd13d5fc96fcab7db3344a6e1",
    "title": "岛上本事四首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "见说江南好，谁知海外奇！",
      "一天环一岛，万嶂碧琉璃。"
    ]
  },
  {
    "id": "adcfe4dbd13d5fc96fcab7db60102909",
    "title": "岛上本事四首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "海外更无海，山中复有山。",
      "鹿麋千岁角，松树万年斑。"
    ]
  },
  {
    "id": "adcfe4dbd13d5fc96fcab7db67dc95b2",
    "title": "岛上本事四首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "年来沧海浅，津路亦生桑。",
      "万点鲛人泪，明珠夜不光！"
    ]
  },
  {
    "id": "adcfe4dbd13d5fc96fcab7db165684ad",
    "title": "岛上本事四首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "不道深山里，更扬大海尘。",
      "烂柯秦地客，煮石葛天民。"
    ]
  },
  {
    "id": "adcfe4dbd13d5fc931f284008dd44755",
    "title": "柬梅樵三首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "闻君向南投，曾过北投宿。",
      "试从鹿水头，一续「乌溪曲」。"
    ]
  },
  {
    "id": "adcfe4dbd13d5fc931f284009a3fa075",
    "title": "柬梅樵三首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "君有渭城诗，合饮宜城酒。",
      "月下请高歌，燄峰九十九。"
    ]
  },
  {
    "id": "adcfe4dbd13d5fc931f2840077b20a70",
    "title": "柬梅樵三首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "昨日扣柴门，相对语言温。",
      "一别何时见，夕阳浮景村！"
    ]
  },
  {
    "id": "adcfe4dbd13d5fc9027e10057f7b5d44",
    "title": "送客上海三首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "君向淞江去，江东月正明。",
      "回头闽海外，无限乱云生。"
    ]
  },
  {
    "id": "adcfe4dbd13d5fc9027e10050913d6ae",
    "title": "送客上海三首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "一水入东吴，吴中旧有都。",
      "武昌鱼味好，莫羡四腮鲈！"
    ]
  },
  {
    "id": "adcfe4dbd13d5fc9027e1005572f55a4",
    "title": "送客上海三首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "地是中原迩，居偏外国环。",
      "华夷人语杂，未是好家山。"
    ]
  },
  {
    "id": "adcfe4dbd13d5fc9cca1e7099e71557a",
    "title": "风空岭即景",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "水远明于镜，山多拱若城。",
      "浊溪双峡雨，石瀑万峰声。"
    ]
  },
  {
    "id": "adcfe4dbd13d5fc9d7593cb6f8fa6f58",
    "title": "大墩公园杂咏十二首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "行行去市阛，苍苍花木环。",
      "东来最佳处，墙外有青山。"
    ]
  },
  {
    "id": "adcfe4dbd13d5fc9d7593cb633167831",
    "title": "大墩公园杂咏十二首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "前池浮荇藻，后槛倚芙蕖。",
      "临水知鱼乐，无人可比鱼。"
    ]
  },
  {
    "id": "adcfe4dbd13d5fc9d7593cb6772a208b",
    "title": "大墩公园杂咏十二首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "透漏澎湖石，婑媠江户花。",
      "园角旗亭近，东洋卖酒家。"
    ]
  },
  {
    "id": "adcfe4dbd13d5fc9d7593cb6b839c058",
    "title": "大墩公园杂咏十二首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "朝见东洋娘，暮见东洋娘。",
      "看花高髻集，掠水翠裙扬。"
    ]
  },
  {
    "id": "adcfe4dbd13d5fc9d7593cb6df49c99a",
    "title": "大墩公园杂咏十二首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "催敲来种花，千株万株列。",
      "白是千人脂，红是万家血。"
    ]
  },
  {
    "id": "adcfe4dbd13d5fc9d7593cb6603a92aa",
    "title": "大墩公园杂咏十二首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "海山榷酤多，游兴何须惜！",
      "金钱不翼飞，只此留微迹。"
    ]
  },
  {
    "id": "adcfe4dbd13d5fc9d7593cb648086450",
    "title": "大墩公园杂咏十二首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "缺堵衔山月，危樯出电星。",
      "街衢连苑里，一线电光青。"
    ]
  },
  {
    "id": "adcfe4dbd13d5fc9cb8596c444fc6508",
    "title": "晏城过齐河县",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "黄河入大清，济水失青青。",
      "古曲传鸲鹆，西风野井亭。"
    ]
  },
  {
    "id": "adcfe4dbd13d5fc978c4a41b1c8679a3",
    "title": "望见摄山",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "六朝烟柳六朝鸦，路近金陵问酒家。",
      "青石满山红树远，大江如练到栖霞。"
    ]
  },
  {
    "id": "adcfe4dbd13d5fc91a68c0b0eff1b0bd",
    "title": "过尧化门及太平门车站",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "钟山叠叠路迢迢，海客踪随江上潮。",
      "尧化门西秋色远，飞桥三折度虹腰。"
    ]
  },
  {
    "id": "adcfe4dbd13d5fc9578b35e2b4072bd6",
    "title": "大墩晓起三首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "叆叇天光云气低，一钩银色月流西。",
      "朦胧街树无人语，四野乱鸣日本鸡。"
    ]
  },
  {
    "id": "adcfe4dbd13d5fc9578b35e2717f3ef1",
    "title": "大墩晓起三首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "败檐新廨四玲珑，断续街衢掠晓风。",
      "洋式楼房昏似墨，乳鸦啼破月明中。"
    ]
  },
  {
    "id": "adcfe4dbd13d5fc9578b35e2884fce2d",
    "title": "大墩晓起三首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "认得倭居户未开，满天露显毬场埃。",
      "旅人未觉飞车过，五夜惊雷入梦来。"
    ]
  },
  {
    "id": "adcfe4dbd13d5fc9b9ed868ca1bb6743",
    "title": "过彰化东郭废公园感赋八首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "四面烟山四面风，半池亭榭尚玲珑。",
      "当年城郭成芜苑，不见花开柳市东。"
    ]
  },
  {
    "id": "adcfe4dbd13d5fc9b9ed868cfc7a30b4",
    "title": "过彰化东郭废公园感赋八首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "僵石欹斜卧藓苔，春光无主野花开。",
      "园中惨绿高丽菜，时有穿城屐齿来。"
    ]
  },
  {
    "id": "adcfe4dbd13d5fc9b9ed868cb5ebd073",
    "title": "过彰化东郭废公园感赋八首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "风景依稀是白沙，毕逋今集海东鸦。",
      "夕阳未觉芜城恨，春去春来照落花。"
    ]
  },
  {
    "id": "adcfe4dbd13d5fc9b9ed868cead37d4d",
    "title": "过彰化东郭废公园感赋八首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "板屋圆穹倭式亭，无莺、无蝶有流萤。",
      "楝花落尽枞椰老，傍郭相思树树青。"
    ]
  },
  {
    "id": "adcfe4dbd13d5fc9b9ed868cc624106b",
    "title": "过彰化东郭废公园感赋八首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "和草倭花莳野山，胭脂到此亦无颜。",
      "倭娘来谱东洋曲，须唱青莲「菩萨蛮」。"
    ]
  },
  {
    "id": "adcfe4dbd13d5fc9b9ed868c6d67eca0",
    "title": "过彰化东郭废公园感赋八首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "无复看花载酒踪，三五倭人逐野蜂。",
      "凉露不知春色尽，露珠犹洒旧枞榕。"
    ]
  },
  {
    "id": "adcfe4dbd13d5fc9761835d38e2a2786",
    "title": "夏雨即事六首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "征夫冒暑去无还，风雨如怜五岭蛮。",
      "驿电不知能递否？",
      "连天烽火在深山。"
    ]
  },
  {
    "id": "adcfe4dbd13d5fc9c8b5ff3ffee319d4",
    "title": "酒市四首，同次儿作",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "数钱奼女点牙筹，月地花天处处秋。",
      "今日醁醽徵榷尽，襟痕无复满杭州。"
    ]
  },
  {
    "id": "adcfe4dbd13d5fc9c8b5ff3f39a8575b",
    "title": "酒市四首，同次儿作",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "此地当年酗狗屠，倚门武负善藏沽。",
      "贳钱若向新丰去，再觅高阳旧醉徒。"
    ]
  },
  {
    "id": "adcfe4dbd13d5fc9727d394f13086f15",
    "title": "时俗尚新制感赋",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "倭制衣冠短发裁，喜欢生面一朝开。",
      "岂知此是无颜帢，我辈如何戴得来！"
    ]
  },
  {
    "id": "adcfe4dbd13d5fc93d33b98b8ccda9c9",
    "title": "过枋桥即景",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "北地枋桥似板桥，江村风景草迢迢。",
      "残山剩水楼台外，金粉人家可淡描。"
    ]
  },
  {
    "id": "adcfe4dbd13d5fc96775b262cf651c1b",
    "title": "徐城西访燕子楼二首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "葳蕤锁落已千秋，当日无人燕燕愁。",
      "被冷香消霜月夜，我来无梦亦登楼。"
    ]
  },
  {
    "id": "adcfe4dbd13d5fc96775b262bc3007a7",
    "title": "徐城西访燕子楼二首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "白杨红粉久成灰，我向城西访古回。",
      "太息岳阳鸿雁尽，楼头燕子不归来！"
    ]
  },
  {
    "id": "adcfe4dbd13d5fc9c1de9b7ab4d7bc4b",
    "title": "西湖杂咏六首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "灵隐寺边观海亭，南峰登后北峰登。",
      "六桥烟柳三潭月，消受湖山得未曾？"
    ]
  },
  {
    "id": "adcfe4dbd13d5fc9c1de9b7a0a35ece2",
    "title": "西湖杂咏六首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "湖上依然似画图，冬青树冷六陵芜。",
      "孤臣长占栖霞岭，宋代湖山半亩无！"
    ]
  },
  {
    "id": "adcfe4dbd13d5fc9c1de9b7a39fca963",
    "title": "西湖杂咏六首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "西泠桥畔带垂杨，亭子孤坟送夕阳。",
      "虎阜真娘此苏小，苏、杭真个美人乡。"
    ]
  },
  {
    "id": "adcfe4dbd13d5fc9ff100de89e240879",
    "title": "游华归后偶得四首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "吴、越、燕、齐、楚、豫山，一时看尽好山还。",
      "更从渤海来东海，闽峤千峰四顾间。"
    ]
  },
  {
    "id": "adcfe4dbd13d5fc9ff100de81e5affab",
    "title": "游华归后偶得四首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "华夏清游剧半年，老怀负却好江天。",
      "秦淮河上、西湖里，不唤笙歌载酒船。"
    ]
  },
  {
    "id": "adcfe4dbd13d5fc996df4c31e741290a",
    "title": "剧新百一诗",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "新政言难罄，聊为举一隅。",
      "岂能鱼漏网，长觉雉离罦。",
      "天地空亭毒，江山等弃繻。",
      "闾阎虚盖藏，郊邑伏萑苻。",
      "律例繁兼猛，生谋有若无。",
      "千方图悉索，百末责均输。",
      "抑勒将刑迫，吹求藉势驱。",
      "削朘吞弱肉，征榷尽锱铢。",
      "铸鼎欺编户，怀琛罪匹夫。",
      "明徵同冠夺，暗取似穿窬。",
      "豢吏专苛敛，供军厉急需。",
      "虞衡山作贡，盐府海为枯。",
      "酒务重重酤，糖园处处租。",
      "一朝开市里，万井变官途。",
      "金币难三品，权量锢五都。",
      "风云惊发号，雷火骇严符。",
      "暮令朝旋改，前科后顿殊。",
      "衣冠皆獶杂，逻视总貔貙。",
      "侦伺穷幽隐，公私肆觊觎。",
      "死亡因细薄，陷溺在须臾。",
      "日日遭鞭挞，家家苦役徒。",
      "深文真刻酷，善政益模糊。",
      "检疫寒侵骨，焚尸痛切肤。",
      "牛羊登册籍，鸡犬禁逃逋。",
      "灾害伊谁恤，烦冤底处呼。",
      "秉威官长暴，立宪下民愚。",
      "黑界盆中戴，黎元几上屠。",
      "锄夷难苟免，波累惨追捕。",
      "连坐商鞅重，坑降白起粗。",
      "杀机深北鄙，种类落东胡。",
      "耆旧沦舆皂，农工比隶奴。",
      "低徊思曩昔，仿佛隔黄虞。"
    ]
  },
  {
    "id": "adcfe4dbd13d5fc976530abc779d4dea",
    "title": "食乌鱼五十二韵",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "俊味来沧海，腥风近黑洋。",
      "乌头馋客啖，鱼尾酒人尝。",
      "煮濩宜同蒜，烹调不待芗。",
      "青鳞残似贝，白肉润于霜。",
      "山泽轻鹅鸭，江湖薄鱮鲂。",
      "鲤同金脍好，鲈想玉冰凉。",
      "比目嫌消瘦，生胎美抱黄。",
      "伊时方魻鲽，无数共翱翔。",
      "随浪千群出，迎涛万尾张。",
      "轩鬐成蜃市，聚吻起鼍梁。",
      "渔子乘流俟，鲛人撒网狂。",
      "渊澄云渺渺，天压水茫茫。",
      "满载编桴重，分阄入市忙。",
      "贩争排巷过，买或典衣偿。",
      "日暮千钱数，冬寒一担望。",
      "唤来红店口，挑去绿田庄。",
      "俎豆难尸祝，盐醯任灶娘。",
      "鲜甜能下酒，酸酱可和汤。",
      "腻比江瑶脆，甘逾海蚱强。",
      "荔枝闽岭秀，橙橘洞庭芳。",
      "食谱堪增选，厨珍足破荒。",
      "朵颐纷落箸，染指快倾筐。",
      "剖脑疑镌玉，含臊若吮香。",
      "跰跹儿女辈，颠倒狗屠场。",
      "阳至分前后，盘羞判楛良。",
      "年年随序到，处处逐波扬。",
      "似雁能无爽，如潮信有常。",
      "有时踪迹少，问价往回昂。",
      "合浦珠腾聚，洋川米发祥。",
      "渔家欣出筏，海户喜开觞。",
      "未觉天风冻，奚知水路长！",
      "不须求鰋鲔，岂必慕鲨鲿！",
      "王政浑无禁，波居可作粮。",
      "今朝人涸辙，异事海生桑。",
      "孤负持螯足，欷歔结蛎房！",
      "豫且龙服困，霸国鲙残当。",
      "嗜鳆奸雄餍，为鱎俗士将。",
      "何曾贪肉食，张翰把莼忘。",
      "弹铗惟卑屈，论蚶孰慨慷！",
      "孕腴非鲞腊，削白愧熊肪。",
      "即此当前味，教余触目伤！",
      "功名鸡肋弃，身世鲗烟藏。",
      "喉里悲吞鲠，槎头叹失防！",
      "如鳊恒缩项，匪蟹久无肠。",
      "日日思河汉，家家痛武昌！",
      "偶然轻暖出，忽见巨鳃扬。",
      "作炙糅辛醋，烹鲜列酒浆。",
      "侯门鲭鲊摈，吴地菜鲑攘。",
      "淡泊吾能受，腥膻尔不妨。",
      "老饕千盏后，大嚼一灯旁。",
      "梦断鳣三进，痴怀鳖两裳。",
      "何如捐口腹，漱齿到沧浪！"
    ]
  },
  {
    "id": "adcfe4dbd13d5fc9434d4bc547fece8c",
    "title": "次林十韵，吊梁钝庵",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "地棘天荆蜀道难，归来鱼铗竟谁弹！",
      "三生庾信埋吟骨，千里秦观梦殡棺！",
      "碧海有鲸空鼓柁，蓬山无雁少书翰。",
      "只馀朋辈闽南路，酾酒招魂泪不干！",
      "诗人自古逢衰世，沦落东南失放翁！",
      "蓬岛巢痕千亩竹，扶桑游迹一帆风。",
      "半生吏隐漫聱叟，百粤坛场亡是公。",
      "今日宦途成散手，未须地下痛途穷！"
    ]
  },
  {
    "id": "adcfe4dbd13d5fc998ce1546a454afb1",
    "title": "帝京篇",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "环山负海金汤城，蓊葱佳气连五陵。",
      "阊阖天扉洞然訇，冕旒玉璪真人升。",
      "真人旄钺森崒嵂，虎贲貂蝉侍从出。",
      "屏藩贡使竞拜呼，帷幄重臣参密勿。",
      "甲仗千群出校场，星躔雾旆过长杨。",
      "铁驷神军铜鼓队，佽飞骑士羽林郎。",
      "平生不到帝京路，想见帝京磐石固。",
      "阿房五丈绣旗风，金人十二铜盘露。",
      "帝京崔巍不可名，海若山灵为拱护。",
      "控制寰中朝四夷，隆隆王气曾几时。",
      "校猎犹存票骑部，宿卫犹用阴山儿。",
      "犹忆将军逾雪岭，犹闻戈舰下昆池。",
      "岂道盛衰争一瞬，周游无复穆王骏。",
      "穆王一去昆仑邱，昭王不复汉水舟。",
      "九鼎重轻得轻问，观兵直望周京留。",
      "伊昔太平称全盛，胡越天骄奉吾令。",
      "绝域殊方文教敷，远海重洋玉帛聘。",
      "吾王有道九译通，重熙累洽闾阎庆。",
      "旧事去今未百年，谁知强弱等天渊。",
      "万里神州一线延，东西烽燧生狼烟。",
      "无复铭功上耆连，无复扬威上楼船。",
      "泥马铜驼足痛心，令人悲想云台贤。",
      "可怜肉食无远图，欲施西学为典模。",
      "不击祖生渡江楫，惟画王郎召鬼符。",
      "翎飘孔雀项东珠，朝衣衮衮工步趋。",
      "马前呼驺后除道，时平意气凌千夫。",
      "去年妖氛风鹤警，争欲还山全首领。",
      "老成不去运奇谋，割地求和称存郢。",
      "吁嗟燕云壮士多，大风起兮今奈何。",
      "长安落日无望处，京城如漆高峨峨。"
    ]
  },
  {
    "id": "adcfe4dbd13d5fc9626efb6b5335a3d7",
    "title": "次韵梁任甫与林家诗",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "海民旧狎庚桑子，沧桑今作祝宗豕。",
      "中有风尘肮脏人，埋头插脚颜常泚。",
      "鳌沉已断地六维，鹑淫竟周星一纪。",
      "仰叩苍苍阒不闻，独行踽踽歌靡恃。",
      "勃苏复楚有未能，狐庸事吴不屑以。",
      "将与轩皇备应龙，岂为蚩尤作工倕。",
      "况他雨泽不霈施，使人炎火长秉畀。",
      "虞候何止守薪蒸，崦嵫且遍徵砺砥。",
      "哀嗷鸿雁无泽逃，取子鸱鸮有室毁。",
      "钳余蟹足汝戏嬉，攘我牛田彼疆理。",
      "警吏穿房长肆威，催科闯户且攘臂。",
      "籍没田园不可堪，扰伤市狱更已矣。",
      "保甲横施何足言，殴挞乱加尤莫比。",
      "法律神明中外同，独至台湾法妄抵。",
      "此间言论不自由，口尚须缄况敢指。",
      "阜财无处挹南薰，嚼杀时来惊北鄙。",
      "曩年屠戮焚山林，至今遍地生荆杞。",
      "偶陈一二足心酸，欲说万千难口使。",
      "有时种树实摇根，恰似从禽辄破觜。",
      "我与蜣苏判薰莸，彼于燕虱殊悲喜。",
      "方今海宇正纷争，衣裳溷在干戈里。",
      "芦中有士徒激昂，朝右无人空诺唯。",
      "方望十年或转移，不图两纪犹如此。",
      "孰填冤石拔愚山，孰洒神灰止祸水。",
      "东南裨海既已枯，西北漏天岂无圮。",
      "不能轩舞愧庞然，每有跳梁输蕞尔。",
      "朝鲜已入不羹封，越裳殆绝庭坚祀。",
      "矧兹海岛土一拳，流沙黑水同司彘。",
      "汉家既任珠崖沦，扶馀岂易虬髯起。",
      "中土著鞭让人先，伊川被发哀吾始。",
      "我生十载早埋尘，再坠劫中心早死。",
      "既睹时艰足蒿目，每闻时事辄塞耳。",
      "有怀中夜即抚膺，如跛寻履眇寻视。",
      "能将东学心求真，岂觉西方法独美。",
      "汉唐再世威万方，汤武一朝兴百里。",
      "莫嗤邹衍幻天谈，不见种蠡湔国耻。",
      "闻君有志欲兴华，君倘能行世能俟。",
      "要知外学有金沙，须待吾人抉渣滓。",
      "翘首东望海泱泱，富士山头峰齿齿。",
      "一二畸人时往来，扶桑气到南溟紫。",
      "我在柴桑采菊英，时哦楚骚搴泽芷。",
      "门内无声地无尘，壁上有图床有史。",
      "安得复遇素心人，闲把南华谈畏垒。"
    ]
  },
  {
    "id": "adcfe4dbd13d5fc9d9ab7c51c62b9f8a",
    "title": "咏古",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "驱车洛阳城，下马皋门道。",
      "凭吊晋时人，胡尘净如扫。",
      "昔者群氐狂，恶氛满苍昊。",
      "臣庶供醢俎，帝王为舆皂。",
      "倏忽无一存，乾坤旋再造。",
      "夷吾彼何人，忧心空似捣。",
      "不见祖生鞭，直向赵王堡。",
      "于今缅遗踪，何处容夷獠。",
      "伊水涧瀍间，秋色来浩浩。",
      "遥望陆浑山，平原满秋草。",
      "西楼六千里，东楼遥相望。",
      "靺鞨何丑夷，夸毗称人皇。",
      "中原凌替日，耀马中山阳。",
      "后者居降邸，乃有东丹王。",
      "雄猾阿保机，馀风何怆凉。",
      "毡袍左衽人，车盖入大梁。",
      "打草弃城走，惆怅登愁冈。",
      "行人渡辽水，不见古临潢。",
      "天祚百万兵，兵威忽不扬。",
      "堂堂古雄国，早先弱宋亡。",
      "悲风从东来，原野渺茫茫。",
      "颓垣废宫殿，草低见牛羊。",
      "走马游汴梁，出入汴城门。",
      "哀哀啼杜宇，上有古帝魂。",
      "虎狼群女真，南牧万马奔。",
      "一鞭驱北去，八百赵王孙。",
      "后日覆金族，乃仍青城屯。",
      "妃嫔及王子，流血京城昏。",
      "萧条上蔡州，黄伞投空村。",
      "江南天水碧，犹有半壁存。",
      "天兴靖康年，天道谁与论。",
      "荒荒瓦砾中，白日惨不温。",
      "登临陟华岱，沧海望洪波。",
      "白云满天末，鸿鹄飞鸣过。",
      "慨焉奇渥温，于此统山河。",
      "中华群骁杰，俯首何其多。",
      "运去蹈坎壈，时来生嵯峨。",
      "濠阳淮泗间，跃马起横戈。",
      "壮士挥返曜，英雄挽颓沱。",
      "九州忽如砥，泰嵩不可磨。",
      "何以乾坤毁，日月又蹉跎。",
      "于今四海内，白狄舞傞傞。",
      "大荒蹲犷獥，黑洋发蛟鼍。",
      "自东欲徂西，乌兔相荡摩。"
    ]
  },
  {
    "id": "adcfe4dbd13d5fc9bcc66032c0007209",
    "title": "喜施梅樵见过",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "春风满庭除，故人深夜至。",
      "明月落空阶，霜痕白在地。",
      "剪烛话骚诗，殷勤不能寐。",
      "君今居近村，远与红尘避。",
      "松风与鸟声，日以悦心志。",
      "因之翰墨间，飘飘具高致。",
      "五色纷满前，古音粲然备。",
      "平生三数子，惟君得高寄。",
      "褰涉鹿溪水，去来溪水清。",
      "蓬门隔墟市，回车望高城。",
      "青山二三里，流泉四五声。",
      "相约载酒游，晚鸠啼春晴。",
      "年来晤诗人，林君与君耳。",
      "或多骛尘踪，巴歌沦下里。",
      "扶轮彼何人，风雅自兹靡。",
      "君昔少年时，鞶雕亦所喜。",
      "中年忽有悟，清声追正始。",
      "结庐山墅中，烟霞朝暮起。",
      "日出众峰青，日落海波紫。",
      "登眺极东西，云涛收笔底。",
      "一别一相逢，惊余刮目视。",
      "遵步得方涂，访君桃源里。",
      "源水多蒹葭，水居多兰芷。",
      "临风寂不发，相期道如砥。",
      "韬晦丧乱馀，冥心谢时世。",
      "高踪寡所谐，获君为深契。",
      "所居山林间，阴晴互亏蔽。",
      "葛天无怀民，柴桑尚苗裔。",
      "穷巷馀落晖，衡门昼常闭。",
      "君时一叩关，高谈发沉滞。",
      "栗里有年华，晋秦非所计。",
      "二豪一蜾虫，不堪供唾涕。",
      "昨夕君来过，冥鸿忽即逝。",
      "积冻在檐除，望风舒遐睇。",
      "溪山两三重，衣裳愿再曳。"
    ]
  },
  {
    "id": "adcfe4dbd13d5fc9d791aecc73b62627",
    "title": "早起望海",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "遥听洪涛声，不见波涛色。",
      "茫茫大海中，榑桑陷深黑。",
      "蛟龙出晦暝，鲸鳄上潮汐。",
      "若木微影生，乌轮涌倾侧。",
      "四山虽渐曙，大地犹未白。",
      "东岭与西崖，阴阳互窟宅。",
      "寒暑去来边，人间一驹隙。",
      "黯淡悲河山，寥寥兴废迹。",
      "我生处尘寰，亦一不速客。",
      "俯仰古今人，怆焉流光掷。"
    ]
  },
  {
    "id": "adcfe4dbd13d5fc9390205560fdd8a23",
    "title": "客有矜示铜雀瓦砚者赋此靳之",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "呜呼，横槊奸雄骨已朽，铜雀虽存亦何有。残瓴断甋更灰尘，文人好奇空宝守。",
      "高台当日幸不倾，汉廷刀笔无公卿。文举祢衡何处去，鹦鹉洲前恨不平。",
      "老瞒空负文学名，祸人家国一老兵。遗台废址堪作唾，鸲之鹆之辱眼睛。",
      "吾家所好玉带生，不然五凤年砖亦怡情。名人遗爱虽赝鼎，把玩犹胜饕餮觥。",
      "闻说瓦出漳河底，百不一真欺墨史。奸雄作伪无不为，后人一砚胡复尔。",
      "当年作赋开邺宫，七子献颂争趋风。岂知汉家成瓦碎，铜人露泣当涂中。",
      "此砚流传良有数，奸人艳事非细故。临漳不见铜雀基，石工夜发高陵墓。"
    ]
  },
  {
    "id": "adcfe4dbd13d5fc9aa149afeccee1fee",
    "title": "后铜雀瓦砚歌",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "百金购一石，千金购一瓦。不知何代物，云在魏王宫阙下。",
      "当时歌舞充邺中，碧瓦朱甍铜雀铜。艳传百世成宝玩，至今不数高欢宫。",
      "或云晚出香姜井，六朝陶可三国等。北齐避暑离宫物，古香古色龙山冷。",
      "玲珑光衬宣德瓷，斑驳黝甚汾阴鼎。漳河之底不可搜，冰台阁畔人争领。",
      "两雄一例盗帝王，曹家风雅飞鸳鸯。求魏得齐亦安用，未似书家王与羊。",
      "今日甘泉传汉瓦，长生篆字兼未央。惜哉后人不磨琢，定州高庙无同光。",
      "分香卖履人安往，穗帷谁望西陵上。千载砚工采璞来，当年七十留伪冢。",
      "摩挲古物说奸雄，横槊赋诗亦可风。杭州网得江心砚，终胜真藏许敬宗。"
    ]
  },
  {
    "id": "adcfe4dbd13d5fc9953a1dadf1145819",
    "title": "题谢君生圹",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "乾坤老去剩残身，刍狗刍灵作比邻。",
      "海外已无干净土，山中尚有醉眠人。",
      "当前斩板蓬蒿满，此后悬崖日月新。",
      "我欲访君生死路，衡门输与墓门亲。",
      "久欲从君起九原，奈他性癖爱邱樊。",
      "随狙杜甫栖同谷，化蝶蒙庄寄漆园。",
      "未待人间催薤露，预先地下辟桃源。",
      "溪山岂觉吾儒腐，花落无言鸟不喧。",
      "松楸三径日扶筇，拱矣亭亭部娄松。",
      "笑看石朋来挂剑，卧听野碓助歌舂。",
      "名山亦作麒麟楥，退谷偏崇蚂蚁封。",
      "从得孝威求穴隐，此生端不叹龙钟。",
      "健在浮生恨德孤，方壶圆峤等闲徂。",
      "世间已任呼牛马，地下何妨听蟪蛄。",
      "指点江山题素旐，安排风雨过黄垆。",
      "瑕邱公叔称欢乐，谁效蘧瑗请首途。",
      "浯水峿山待故吾，前身元是漫聱徒。",
      "眼中王子柯虽烂，冢外袁公骨未枯。",
      "问影问形皆若赘，为仙为鬼总称逋。",
      "邱原三尺人无恙，无事延陵绕匝呼。",
      "涧碧峰青好墓田，与君相见及黄泉。",
      "灵均魂魄邻山鬼，陶岘平生近水仙。",
      "有酒阮狂来痛哭，无声雍吊共流连。",
      "清明寒食年年到，花发东墦北郭前。",
      "六槚何年手自栽，空山隙地竁宫开。",
      "丹砂不死仙人垒，黑劫无方造化台。",
      "贞曜未铭东野去，通幽先相北邙来。",
      "借君坟墓浇吾酒，及此平生进一杯。",
      "埋文冢已同刘蜕，荷锸身将傍老伶。",
      "槐穴玄驹先作梦，辽城白鹤欲藏形。",
      "不知一老香山地，可是三休处士亭。",
      "只恐谢敷求死苦，岁星未应少微星。"
    ]
  },
  {
    "id": "adcfe4dbd13d5fc9fc0660d37b66c231",
    "title": "泛太湖宿洞庭出石湖",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "远棹出胥江，旷漭无涯涘。",
      "胥口复胥山，缥缈太湖嘴。",
      "遥遥七十峰，一瞥失岿嶬。",
      "既入太湖中，长天拍一水。",
      "夜宿莫釐巅，高蹑灵威履。",
      "朝来看包山，林屋何俶诡。",
      "泛湖犹泛海，俯仰天尺咫。",
      "及归向横泾，夹岸平如砥。",
      "流水若流虬，连舟若连蚁。",
      "曲折出洞庭，行行几十里。",
      "石桥过几重，犹见洞庭尾。",
      "回望石姥公，相送雨云里。",
      "无限西南峰，露顶不及趾。",
      "我欲认太湖，微茫何处是。",
      "飘忽岂蓬莱，变幻成海市。",
      "万岛列星躔，中流分峡峙。",
      "犬吠水声中，鸟啼林波底。",
      "凫浮浦溆多，鱼簖占洲沚。",
      "人家渺霭青，村树蒙茸紫。",
      "村家贴水平，水面炊烟起。",
      "帆片贴水飞，远望叶叶耳。",
      "欲问橘柚林，苍苍见葭苇。",
      "大船行何迟，小舟去如驶。",
      "出港入石湖，山遥水弥弥。",
      "无山有湖天，月澄雨未止。",
      "一棹绕胥门，满城灯如绮。"
    ]
  },
  {
    "id": "adcfe4dbd13d5fc978b42b46b78aac41",
    "title": "自太湖洞庭回棹",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "灯火烟波认有无，天低月暗两模糊。",
      "洞庭一棹姑苏返，夜半吟诗过太湖。",
      "微月笼云夜不开，湖烟无际水无埃。",
      "一灯远自中流见，知是姑苏城里来。",
      "夜里波心又几桥，松陵不见客吹箫。",
      "八枝急棹灯船过，我自湖光一叶摇。",
      "玉雪坡南月露东，石湖故迹水浮空。",
      "诗人亭榭词人路，无限烟波送小红。",
      "尧峰远映水中央，曲港湾湾见水乡。",
      "满岸人家满船火，石湖过后过横塘。",
      "偃月成桥水作油，一城灯火认苏州。",
      "摇船夜入姑苏市，宛在屏风镜里游。"
    ]
  },
  {
    "id": "adcfe4dbd13d5fc9106a70341614859b",
    "title": "苏州城内访古",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "湖里归来城里游，乐桥前后酒家楼。",
      "专诸巷近要离远，偏是吴侬爱虎邱。",
      "钱圃韩桥燹火经，荷塘柳岸尚青青。",
      "南园已作空王地，赖有沧浪子美亭。",
      "临顿桥边衢路长，驱车更访古沧浪。",
      "锦衣大树将军尽，留得钱家鼎甲坊。",
      "胜地茶花当武源，吟诗想像到梅村。",
      "梦楼去后无人问，惟我来寻拙政园。",
      "倪迂遗迹北城隈，巷近潘家路几回。",
      "狮子林中太湖石，玲珑无数玉峰颓。",
      "两岸人家夹绮罗，湔裙碧水市门过。",
      "下塘街畔桃花舫，更比山塘画桨多。"
    ]
  },
  {
    "id": "adcfe4dbd13d5fc952cce87c7ab4f3c2",
    "title": "出无锡望慧山作",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "峨峨九龙峰，千古以锡名。",
      "无锡天下宁，有锡天下兵。",
      "今方无锡时，四海何交争。",
      "出山矾水浊，在山锡水清。",
      "泉池分上下，水味别淄渑。",
      "四面芙蓉馆，两傍杨柳亭。",
      "泉品居第二，茶经岂定评。",
      "何如凌绝顶，一揽太湖精。",
      "太湖波渺渺，远水入冥冥。",
      "我欲访梅里，已无泰伯城。",
      "飙然过常郡，尚可试中泠。"
    ]
  },
  {
    "id": "adcfe4dbd13d5fc97bdae78f1d0cb44c",
    "title": "扬州纪游",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "扬州风景名古今，我渡大江随处寻。",
      "二十四桥无可问，虹桥烟月尚沉沉。",
      "剪风横渡大江水，又渡瓜洲四十里。",
      "侧看文峰宝塔湾，兼行淮浦伊娄市。",
      "乘舟直向广陵城，胜概淮东居上程。",
      "蘼芜城北隋堤草，冷落城中玉观琼。",
      "隋炀已渺雷塘路，史公尚见梅花墓。",
      "小金山傍瘦西湖，湖心寺对湖边渡。",
      "蜀冈蜀井邵伯阡，风流尚在欧苏先。",
      "三分明月二分柳，第一平山第五泉。",
      "我行已过竹西远，我来无复珠帘卷。",
      "青楼早绝扬州梦，迷楼不见隋家苑。",
      "淮南江北接邗沟，城东一水入真州。",
      "夫差阿◆豪华歇，只有杨花逐水流。",
      "离宫别馆居何许，邗江亦失芙蓉渚。",
      "萤火已非古昔光，鸡声漫说陈隋语。"
    ]
  },
  {
    "id": "adcfe4dbd13d5fc99d2587f7a7baeb1e",
    "title": "北固山访古",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "胜绝千古称，胡乃一邱陵。",
      "三国六朝间，长此阅废兴。",
      "北顾复何有，江树渺冥冥。",
      "赖有瓜洲渡，远入广陵城。",
      "我从山头望，复向山中行。",
      "栏杆百千尺，石磴三五成。",
      "入寺访古迹，第一江山亭。",
      "亭畔梳妆阁，下有很石横。",
      "吴王留战帜，夫人留艳名。",
      "梁鼎不可见，晋画已无形。",
      "诸葛孙刘风，遗烈尚轰轰。",
      "矫哉赞皇公，铁塔馀半层。",
      "山腰云渺渺，江上风泠泠。",
      "夕阳红到海，洪流去不渟。",
      "骚人争凭吊，英雄事凌兢。",
      "惟此一拳石，一顾今古更。",
      "山小而江长，万派可扬舲。"
    ]
  },
  {
    "id": "adcfe4dbd13d5fc9b96c9a2645dca6ab",
    "title": "自瓜洲入扬州咏",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "飞鸟中流不易还，回头何处认青山。",
      "重重江树茫茫水，山在南徐北顾间。",
      "广储门外水萧萧，舟子江湾号柳条。",
      "画舫珠帘何处是，月明千古照虹桥。",
      "文峰寺外塔湾头，不见淮东胜概楼。",
      "四十里程杨柳岸，瓜洲一水入扬州。",
      "维扬风景不模糊，北郭园林入画图。",
      "杨柳芙蕖无限好，五亭湖外瘦西湖。"
    ]
  },
  {
    "id": "adcfe4dbd13d5fc916b81142f7809e47",
    "title": "金山变陆感咏",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "金山如湘君，中流危插脚。",
      "大地将变迁，一朝忽起陆。",
      "嗟我东南天，六鳌不系足。",
      "黑风吹蓬莱，汹涛没大麓。",
      "此失鱼龙性，彼陷鲸鲵族。",
      "浮沉俱已非，颠倒何其速。",
      "而此立江干，犹可仰寥廓。",
      "失水迩尘寰，终胜沉重浊。",
      "我从苦海来，喜识山面目。",
      "灵山倘有灵，我欲诉胸曲。",
      "一溺至于今，何以脱诸梏。",
      "闻说山当时，亦染潢池毒。",
      "如来无完肤，与我同惨蹙。",
      "今已换金身，无异西天乐。",
      "宝塔凌天风，袈裟飘簌簌。",
      "妙台岂云晞，琳宫未寂寞。",
      "千磴摩旻穹，一洞入地轴。",
      "江流山欲飞，万景聚一簇。",
      "思作弥天谈，惜乎山僧俗。",
      "东望三台山，此犹一粒粟。",
      "试罢中泠泉，落霞满山隩。"
    ]
  },
  {
    "id": "adcfe4dbd13d5fc9ed22011f49b5bd71",
    "title": "金山即目",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "吞江亭下妙高台，台外江光净不埃。",
      "杨柳两湾云两坞，吴舟凫水入山来。",
      "高台已共离宫杳，明月犹临蹬道边。",
      "水调歌头来再弄，层层红树接江天。"
    ]
  },
  {
    "id": "adcfe4dbd13d5fc9c4ea11b6fa954325",
    "title": "出城访竹林寺忽入鹤林寺",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "言出城南门，驱车夹山去。",
      "言寻竹林寺，忽见连山树。",
      "峰色夕阳中，苍筤绿如雾。",
      "钟磬出瑶林，林外微风度。",
      "径入鹤林中，寺外纷古趣。",
      "茅茨作经楼，僧侣禅悦遇。",
      "不见寄奴泉，遥想苏仙句。",
      "有鸟无鹃声，林竹如沐露。",
      "出寺五里馀，复得竹山路。",
      "客亭涧曲临，禅房山坳聚。",
      "翛然绝尘氛，恨无入山具。"
    ]
  },
  {
    "id": "adcfe4dbd13d5fc9d51c42faa4928cab",
    "title": "焦山",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "焦山腴秀压金山，江娥江上堆云鬟。寺里有山山有寺，一台二妙谁能删。",
      "中流容与云霞现，船头俯仰江山面。及停江时不见山，寺门缭绕青山甸。",
      "入寺寻幽众妙多，楼台倒影江心波。鱼龙跃浪吞青壁，赑屃凌霄挂碧萝。",
      "偶过枯木堂，忽见名士迹。四面新诗碑，一庭古法石。",
      "山中最古是焦先，瓜庐虽渺有云烟。登峰寻得三诏洞，访胜漫结六朝缘。",
      "瘗鹤铭，鼋獭窟，出水入水旋浮没。亭前鹤魄不可招，江上鼍风飘忽忽。"
    ]
  },
  {
    "id": "adcfe4dbd13d5fc9e3e076ae3e5bfac5",
    "title": "出鹤林寺入山得竹林寺",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "万竹围一山，中有禅宫丽。",
      "冈峦相属回，烟岚若澄霁。",
      "山门步步高，竹林风细细。",
      "佛殿山作阶，禅关石成砌。",
      "万籁静清宵，钟声出林际。",
      "入山洞壑殊，岩头露佛髻。",
      "法锡六朝来，香烟未衰替。",
      "遥望戴公崖，招隐踪可继。",
      "寺前万绿深，殿后众山蔽。",
      "一僧立云峦，人面山光翳。",
      "日暮飞鸟归，我亦不留滞。"
    ]
  },
  {
    "id": "adcfe4dbd13d5fc9b18483b2d695a534",
    "title": "泊安庆城南",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "自出建康来，形胜斯为最。",
      "江行千里馀，耸见大都会。",
      "天堑抱城边，云墉枕水外。",
      "襟带控中流，烟寰郁苍荟。",
      "远峰江上观，袅袅若阴霭。",
      "何处皖公山，天末辨螺黛。",
      "咫尺拦江矶，作此江上塞。",
      "惜哉视不真，隐跃鼋鼍背。",
      "独塔凌长空，波涛涌淜湃。",
      "去去不移时，回舵见城内。"
    ]
  },
  {
    "id": "adcfe4dbd13d5fc9dfa764b913a1d4dd",
    "title": "秋试行役感咏",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "微名迫我起，我行过千里。",
      "既越两重洋，又涉百重水。",
      "波涛挟蛟鼍，时时向人跂。",
      "咫尺生风云，天色迷瞻视。",
      "身在澎湃中，轻掷同敝履。",
      "不识有眠食，岂复有行止。",
      "言念古战场，安能在海里。",
      "丈夫志四方，艰难此为始。",
      "我行过关山，一平复一险。",
      "马角与船唇，流光常烁闪。",
      "一入矮屋中，苍苍为之掩。",
      "如蜂攒蜜房，如蛾傍灯焰。",
      "不必帝京尘，缁衣已先染。",
      "叹息古英雄，此中多沉奄。",
      "意气幸发越，磨刀不惧剡。",
      "摛文倚幨帷，月明星点点。",
      "俯首念归途，胸中海潋渰。",
      "归来阻海风，卧船经八日。",
      "火轮不得施，心如飞箭疾。",
      "惊浪向面生，朝阳从波出。",
      "缩地古有人，超海今无术。",
      "一夕玉镜平，如鲠胸中失。",
      "问津傍蓬山，陆始水已毕。",
      "扁舟过酒家，谁能辨清质。",
      "身如蟠泥龙，不免蝇与蛭。",
      "嗟彼远游子，何以同邮驿。",
      "一出台北城，即接铁车路。",
      "万山随转圜，千里失回顾。",
      "虽丧磐石安，却胜舆夫步。",
      "断虹悬空中，驶轮旋飞渡。",
      "翘首望前途，烟云蔽午树。",
      "息驾入城门，似马初停骛。",
      "问我从何来，天风兼海雾。",
      "泱漭整行装，明朝从此去。",
      "一日复一日，行行将到家。",
      "前途已无几，盼望转成遐。",
      "马上有秋色，路上有秋花。",
      "夕阳在树外，反哺有暮鸦。",
      "惊心堂上亲，未谂餐饭加。",
      "入门问老母，依旧两鬓华。",
      "病体虽不康，怜子意犹赊。",
      "只为区区者，累母望天涯。",
      "叹息古人贤，负米亦孔嘉。",
      "阿兄见我至，为我拂衣裳。",
      "阿嫂见我至，为我具羹汤。",
      "童稚先后走，相争负行囊。",
      "自维不肖躯，满堂何皇皇。",
      "乃知天伦中，至乐有馀长。",
      "人生思富贵，悲喜在外旁。",
      "呼仆啖晚饭，燥吻兼饥肠。",
      "一饱身已困，不复思酒浆。",
      "荆妻房外立，望我栏杆头。",
      "相见问劳苦，翻讳己心愁。",
      "自君之出门，不敢登高楼。",
      "楼头红日照，楼外白云浮。",
      "见云不见人，风信海中沤。",
      "鲤鱼常渺渺，鸿雁自悠悠。",
      "景物夙已换，自夏以徂秋。",
      "桂轮圆复仄，橘柚绿已稠。",
      "道上渐轻霜，言念季子裘。",
      "相见虽云欢，明日将远游。",
      "嫁君在少年，离别何如流。",
      "为卿话旅况，卿当添烦忧。",
      "丈夫负弧矢，岂复恋家室。",
      "惟有高年亲，艰难离双膝。",
      "幽禽鸣木中，时亦思琴瑟。",
      "逐逐鸡肋名，似饥拾橡栗。",
      "谋名复谋利，骥马徒奔佚。",
      "思之辄不解，未能遗纤悉。",
      "倥偬风尘中，金玉销素质。",
      "行人已归家，家书始附至。",
      "汪洋一海横，飞鸿失其翅。",
      "叹息远行人，数语空自寄。",
      "上有覶缕怀，下有平安字。",
      "日月两周天，一纸滞途次。",
      "草茅望阙情，寸衷无由致。",
      "委质数篇文，与此亦何异。",
      "江湖与故乡，遥下数行泪。",
      "俯念大海中，求珠应不夜。",
      "自恃骊龙精，当有神光射。",
      "一寸明月辉，岂无神雀下。",
      "象罔眼如箕，搜寻何能罢。",
      "升之在云衢，鳞甲风雷化。",
      "沉之在重渊，光芒泥涂藉。",
      "得失两心煎，欲脱不得卸。",
      "本无毫末加，何为动惊吒。",
      "但思出身阶，此为乘时驾。",
      "成都有相如，不屑赀郎借。",
      "是以一卷文，珍重不轻假。",
      "可怜遭按剑，犹望连城价。",
      "九月月几望，桂树开花时。",
      "蕊榜将悬阙，颠倒郢中儿。",
      "我身在海角，引领望天池。",
      "云程阻风信，得失未应知。",
      "寸心已先往，大梦犹奔驰。",
      "飞电空中下，一刀割乱丝。",
      "得意不须喜，失意何庸悲。",
      "翻悔昨日情，此心如醉痴。",
      "月色淡将曙，天明秋路远。",
      "鸟声唤行人，萧萧到山馆。",
      "上岭午烟苍，下岭夕阳晚。",
      "空中盼白云，不舒复不卷。",
      "渺渺溪中水，秋深流转浅。",
      "安坐闲斋中，诗书慵过眼。",
      "转念读书乐，再把陈编玩。",
      "浩歌梁父吟，落叶空阶满。",
      "木末起蝉响，秋深天气凉。",
      "萧森商声远，孤园摇众芳。",
      "感此心容瘁，入世多悲伤。",
      "富贵非所慕，雄心失行藏。",
      "所以古之人，载质每皇皇。",
      "八代起衰手，为此亦徜徉。",
      "鸿鹄群燕雀，鸦雏傲凤凰。",
      "意虽不奔竞，潦倒未应忘。",
      "流水远更远，空山深复深。",
      "怀在白云内，时傍高松阴。",
      "幽人谁与语，一片古时心。",
      "入世恫尘俗，谁复领清襟。",
      "所以古贤豪，轻遇重知音。",
      "伯牙不可作，子期毁其琴。",
      "柯亭岂无竹，蔡雍邈难寻。",
      "此地有高山，携酒独登临。",
      "苒苒百世怀，悠悠千古想。",
      "置身恨不高，未能空万象。",
      "尺寸何所施，风尘徒鞅掌。",
      "一朝为浮名，琴书失素养。",
      "与世争涓埃，胸中胡不广。",
      "遥遥望古今，寥寥思天壤。"
    ]
  },
  {
    "id": "adcfe4dbd13d5fc93c93c3fd62fe4f09",
    "title": "登珠潭屿偶咏",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "万山重重围一水，四水圆圆浮一山。",
      "一屿如珠点波间，一汊陡入苍崖弯。",
      "其水澄泓明海峤，其山高秀压尘寰。",
      "其阳如展蓬莱颜，其阴如垂玉女鬟。",
      "山水天光共一色，水碧山青互回环。",
      "水远无梁山无磴，◆嵼云霞不可攀。",
      "山开恍逢衡霍面，水转疑入潇湘湾。",
      "花发鸟啼波渺渺，独有山灵时往还。",
      "我来凌风试径渡，不觉中流风露寒。",
      "阴沉恐坠蛟龙窟，登陟又愁麋鹿顽。",
      "居人喜见山南客，导我请观水北蛮。",
      "深山奇异不可尽，悬崖露骨树生◆。",
      "我欲移家长此住，尘途扰扰山缘悭。"
    ]
  },
  {
    "id": "adcfe4dbd13d5fc933f29846fef0774e",
    "title": "番山近事",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "五月行军日，辎夫处处征。",
      "险逾穿大漠，役似筑长城。",
      "爆石冬雷迅，危峦夏雪盈。",
      "战云深树里，悽绝鼓鼙声。",
      "地绝东海东，安营僰爨中。",
      "乱山千甲坐，险道五丁攻。",
      "蜀鲊蒸人瓮，冤魂啸鬼雄。",
      "合欢峰顶望，瘴雨日蒙蒙。",
      "日日起烽烟，蛮山欲触天。",
      "军无诸葛鼓，费有贰师钱。",
      "万垤遭焚蚁，千峰叹站鸢。",
      "驱人牛马走，挽运到霜巅。",
      "惨戚内番山，藤萝亦血斑。",
      "鏖兵深壑暗，放炮乱峰殷。",
      "逃死林箐里，馀生雪窟间。",
      "困穷时出斗，军气落凶蛮。"
    ]
  },
  {
    "id": "adcfe4dbd13d5fc97988e827c7c2fa8c",
    "title": "闲居即事",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "大荒海外托纵横，寂寞人间气不平。",
      "宗炳空怀五岳志，潜夫未遂九州行。",
      "吟诗饮酒无他事，斫地谈天了一生。",
      "灯下萧然念身世，闲居四十二毛惊。",
      "海岱迢迢春复秋，遁荒未觉岁华遒。",
      "上层楼住陶弘景，下泽车乘马少游。",
      "富贵不如书万卷，沧桑况见屋千筹。",
      "陆沉暂作浮沉客，花月江山似水流。",
      "地走中原断不连，幽栖海澨与山边。",
      "小园庾信三竿竹，负郭苏秦二顷田。",
      "世乱消磨年少日，家居排遣劫中天。",
      "只今杜甫吟诗处，兵燹疮痍满目前。",
      "芜城废苑遍蒿莱，万里浮云眼倦开。",
      "甲子谁题元亮宅，庚申独恸谢翱台。",
      "千秋大事皆泡影，一卷新诗亦劫灰。",
      "感愤满腔无处洒，案头长有酒盈杯。",
      "年年闭户赋离忧，辞谢红尘绝应酬。",
      "千岁古书堆榻上，一春今日据楼头。",
      "云开远远青山入，潮起茫茫碧海浮。",
      "且自逍遥人世外，不须欢乐不须愁。"
    ]
  },
  {
    "id": "adcfe4dbd13d5fc90ea536a1d8567a05",
    "title": "秋日感怀",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "夙愿乘风出请缨，江山何处卓龙旌。",
      "晾鹰辽塞云无色，饮马长城水有声。",
      "安得楼兰惊介子，可怜海岛遁逢萌。",
      "霜天灯下萧条坐，万卷当前气不平。",
      "西风簌簌奈吾何，阅尽惊波又逝波。",
      "鲲背千年沉黑海，马头万里望黄河。",
      "子通磨盾心原壮，张翰持杯鬓已皤。",
      "匿迹穷荒无处所，有时山鬼一牵萝。",
      "大荒海外更东荒，风急天高碧浪长。",
      "日日编愁遵枉渚，年年晞发近扶桑。",
      "有怀掷帛游关内，无路乘槎过日旁。",
      "最是不堪登望处，神州时欲起红羊。",
      "庾信生涯仅小园，荆榛何处认周原。",
      "桑田沧海红尘路，燹火人烟黄叶村。",
      "世难王樵居茧室，身闲宗测画苏门。",
      "江山一片斜阳里，照见疮痍血泪痕。"
    ]
  },
  {
    "id": "adcfe4dbd13d5fc90aa7ab5131c49c57",
    "title": "中东感事",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "忆昔中原汉道恢，宸游直过琅琊台。",
      "海西白狄占星至，关上青牛望气来。",
      "益地图从王母送，受降城向武皇开。",
      "只今九叶思前事，无复经纶草昧才。",
      "世界方今号共和，英雄才岂老瞒过。",
      "华夷獶杂衣冠尽，人物萧条制作多。",
      "玉牒空移秦历数，金瓯谁补汉山河。",
      "可怜海外珠崖郡，付与东荒作逝波。",
      "血雨腥风处处流，蓬莱真个作蓬邱。",
      "万家痛哭仍苛虎，九海孤穷更聚鸠。",
      "罗掘一空兵不厌，怨仇交积主无忧。",
      "管宁穿榻辽东地，懒把馀生计去留。",
      "兵气漫天日月昏，深山大泽亦风云。",
      "凯旋酒犒花门队，鏖杀戈来輴板军。",
      "麛鹿毁胎方扫穴，貔貅见馘忽亡群。",
      "洞黎亦有枭雄辈，请与中原猛士闻。"
    ]
  },
  {
    "id": "adcfe4dbd13d5fc943fe2810f2ae8456",
    "title": "鸡笼港漫游感事",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "白浪如山西北来，谽岈一线港门开。西山合沓东南障，远海重见琅琊台。",
      "海水群飞今几日，旧日山容已全失。中国楼船去似风，外洋烟突森于栉。",
      "江山潮汐总凄凄，谁欤港中筑断堤。古迹休寻郑国姓，战瘢堪诧佛郎西。",
      "佛郎西从西海至，甲申往事余能记。弃地虽由刘使君，扬威犹多李广利。",
      "君不见，三沙湾外二沙湾，佛军白骨埋青山。战船一年来一祭，峨峨京观海漫漫。",
      "我行踏上狮球岭，岭头战垒犹堪省。炮台尚拂蛟漦腥，烟晕可吞鲸鲵影。",
      "何图乙未上氛祲，十载关山变古今。重重岩阻无人守，日日渊沉海水深。",
      "海山自青水自黑，山头旗交红日色。山半今安日本营，海中今绝华人迹。",
      "自古山川剧变迁，谁似我土多惨戚。一丸海岛天穹垂，非雾非烟闪倏吹。",
      "已矣人间无可道，泛舟仙洞仙踪追。回看洋楼船坞连海起，一幅云山战场里。",
      "民间膏血浪沙淘，千秋尽入尾闾底。潮来潮去吊兴亡，我亦望洋悲海市。"
    ]
  },
  {
    "id": "adcfe4dbd13d5fc94fcc69d486f44c56",
    "title": "门丁谣",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "我公在何处，我公在县厅。",
      "我公不解事，解事有门丁。",
      "能令我公喜，能令我公怒。",
      "指挥不待公，我公殊不恶。",
      "我公下村乡，门丁能攘羊。",
      "鸾刀取其血，血是民汁浆。",
      "我公到城市，门丁能作豸。",
      "有角不触邪，触取巨象齿。",
      "公若欲催科，门丁张网罗。",
      "役夫且慢发，役夫货几何。",
      "公若欲谳狱，门丁几番促。",
      "促公复迟公，门包几车粟。",
      "门丁能作福，门丁能作威。",
      "小民一身肉，俱为门丁肥。",
      "我公能作官，门丁与有分。",
      "我公欲和事，请向门丁问。",
      "人生多得钱，不过作好官。",
      "我公钱如水，门丁钱如山。",
      "门丁利如锥，我公明如镜。",
      "门丁与我公，与钱同一命。",
      "门丁存善念，有时欲改恶。",
      "待公官休日，门丁恶不作。",
      "我言告门丁，门丁仔细听。",
      "人间无刑书，天上有雷霆。"
    ]
  },
  {
    "id": "adcfe4dbd13d5fc97ecfd00ee39cb718",
    "title": "纪灾行",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "庚寅岁六月，上天雨泽竭。",
      "一夜风霆声，万山草木拔。",
      "老龙奋横威，牙爪纷冲抉。",
      "磅礡气所至，屋瓦狂飞发。",
      "不知从何来，水潦万丈决。",
      "田庐所居人，一夕为鱼鳖。",
      "地上山忽奔，井田随破裂。",
      "哀哀天弗闻，苍生受颠越。",
      "苍生受颠越，不自今伊始。",
      "去年新令行，诛求苦无已。",
      "鲂鱼赪尾逃，平地皆祸水。",
      "灾害一时生，天其显者耳。",
      "我欲告苍天，请论数与理。",
      "理数不可知，天怒有时止。"
    ]
  },
  {
    "id": "adcfe4dbd13d5fc9af4dfdfd169fd22a",
    "title": "鹿港卡",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "津头整布帆，好风正东南。",
      "舟人不敢过，验船者二三。",
      "偏隅一黑子，津吏亦眈眈。",
      "鹿港非隩区，征商有馀馋。",
      "由斯观天下，遍榷何以堪。",
      "我到鹿津头，偶问鹿津吏。",
      "关津不惮繁，尔身有何利。",
      "自言利涉途，官一吏三四。",
      "温饱在于斯，馀乃为公事。",
      "乃知民之艰，半多吏所置。",
      "朝廷徵其一，吏胥徵其二。",
      "叹息古人贤，利薮在乎义。",
      "一歌何易于，朝廷广恩意。"
    ]
  },
  {
    "id": "adcfe4dbd13d5fc933efeb188c7acf8e",
    "title": "汛地兵",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "犛牛不执鼠，虽大亦何为。",
      "驽马在厩中，虽多亦徒糜。",
      "养兵千百头，缓急供驱驰。",
      "在野为守望，在城为守陴。",
      "爱身不爱国，戴弁等行尸。",
      "居恒犹惴惴，何论危急时。",
      "昏夜闻盗贼，剽掠在城池。",
      "女墙群酣睡，起立如醉痴。",
      "声东而击西，子行姑迟迟。",
      "自维为狐兔，何敢斗熊貔。",
      "秦人与胡越，肥瘠两不知。",
      "明朝在市井，哮阚威风施。"
    ]
  },
  {
    "id": "adcfe4dbd13d5fc9e288cac66d01813d",
    "title": "蒿目行",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "岁在戊子月在酉，地上欃枪天彗帚。",
      "社鼠野狐哀嗷嗷，一队健儿负梃走。",
      "蛮烟细民无异志，只因新令掊克苟。",
      "新令之条行者谁，刘公铭传来抚守。",
      "自请住台过十年，剪除荆榛使财阜。",
      "去岁剿番剿不成，遂向民间增税亩。",
      "一方田园十数弓，丈量比前长八九。",
      "累锱积铢算不遗，官乃与民争利薮。",
      "不为朝廷培本根，斫丧元气焉能久。",
      "区区弹丸何足言，坐使皇朝伤高厚。",
      "农夫商贾不聊生，纷纷痛心又疾首。",
      "浙东计亩为公田，南或呼箕北呼斗。",
      "传说昨日已打城，无乃跳梁成刍狗。",
      "揭竿作旗抢地呼，背负耰锄击土缶。",
      "肉食无心为苍生，脧削依然故见狃。",
      "古人不畜聚敛臣，此言真堪铭鼎卣。",
      "赤城千里如金瓯，无故寻端欲碎剖。",
      "不知祸水何时平，老范甲兵胸岂有。",
      "九重高远未曾知，万民泪落秋风柳。"
    ]
  },
  {
    "id": "adcfe4dbd13d5fc9908a550b4f98f297",
    "title": "催科役",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "门前咆哮鸣，屋后锒铛声。父老不敢出门视，催科到处鸡犬惊。",
      "催科狰狞如虎狼，催科震怒如雷霆。不为尔曹贿赂至，菽粟岂能生公厅。",
      "前者催科归业户，业户自知辛苦情。今者催科归我曹，我曹惟有醉饱行。",
      "某月某日下新令，新供旧供火速清。老农闻此语，方知前日是太平。"
    ]
  },
  {
    "id": "adcfe4dbd13d5fc94274f14da501b852",
    "title": "卖儿翁",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "男者奴，女者婢，田园稼穑生荆杞。昨日催科到闾里，求生不生死不死。",
      "老妻典尽御寒衣，老农卖尽耕春耜。今日家中已无馀，所未尽者惟有子。",
      "欲别泣涟洏，欲往何处依。皤皤双白发，何日再生儿。",
      "出门得温饱，胜在家中饥。养子已无期，生子复几时。",
      "旁人闻之心骨悲，老翁吞声前致辞。吾台前日称乐土，不知何人造崄巇。",
      "量尽田园增尽赋，地无膏腴民无脂。人事天灾一齐下，哀鸿嗷嗷何所之。",
      "重以役胥如貙虎，削脧不得须臾迟。我愿君心光明烛，烛尽逃亡田家屋。",
      "蜂虿不得生其毒，民虽赪尾无鱼肉。呜呼，此语天地为之哭。"
    ]
  },
  {
    "id": "adcfe4dbd13d5fc9de0303e4f704236e",
    "title": "海关吏",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "陆行畏虎水畏波，恶知波向平地多。平地风波险而高，关吏时时张网罗。",
      "不论千艘与万艘，扬帆鼓棹即逋逃。风晴浪静不得去，关吏悉索如老饕。",
      "溪壑填盈开一面，行人舟子唤奈何。昨日无风今鸣涛，千夫性命系于毛。",
      "地棘天荆无所往，嗟哉，环山蔽海以为牢。"
    ]
  },
  {
    "id": "adcfe4dbd13d5fc9f44e55f1cba45620",
    "title": "绿林豪",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "北风萧萧暮色黄，绿林豪客结成行。",
      "腰横宝剑手长鎗，明火杀人胆气强。",
      "来往跳梁何所忌，入室胠箧又探囊。",
      "县令闻之无所问，此辈出入已寻常。",
      "此辈亦是游侠客，激而为之无所惜。",
      "饥饿驱人到于斯，何以削脧犹未息。",
      "雨露云霓不得施，田畔良苗即蟊蠈。",
      "今日作贼胜作官，坐收物力不知艰。",
      "不稼不穑无所事，财帛货贿高于山。"
    ]
  },
  {
    "id": "adcfe4dbd13d5fc93e0e574d802366b4",
    "title": "溪边田",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "流沙澌澌云漠漠，朝为青田暮为壑。",
      "海外沧桑倏变迁，溪居莫道田家乐。",
      "昨朝来时看绿禾，今日来时看素波。",
      "老农负犁何处去，田在溪中万顷多。",
      "溪边家家学耕作，春刈秋收岁岁过。",
      "农夫最爱千年业，安得天上枯黄河。",
      "溪头未归村犬吠，家中早已到催科。",
      "老农闻之长叹息，欲罢不能行不得。",
      "晚涨三篙流潺潺，仰视苍天无日色。"
    ]
  },
  {
    "id": "adcfe4dbd13d5fc981220a81d7b1247b",
    "title": "海边耕",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "大造茫茫谁真宰，东为青田西为海。海畔沙漠不见人，老农耕之筋力殆。",
      "拨沙拔茅锄作园，耕时十旬九旬喂。夏畦冒雨种地瓜，秋天霜冷枯根芽。",
      "荷锄负锸视地脉，不见瓜成但见沙。陇头莳植生活计，有时种豆落生花。",
      "花开花落不结子，野人满地空梳爬。海滨卤壤为经纪，渔在山头樵在水。",
      "我嗟海滨人，如在荆棘里。"
    ]
  },
  {
    "id": "adcfe4dbd13d5fc98f9aa9847dc35cd5",
    "title": "铁车路",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "声轰轰，如霆雷，火炫炫，如流电。",
      "双轮日驭速催行，回头千里忽不见。",
      "抵掌欲笑夸父迟，轮台一日周围遍。",
      "西人逞巧亦良危，颠踬往往艰一线。",
      "我道带砺在河山，缒幽凿险山河变。",
      "自古众志方成城，不闻铁车与敌战。",
      "又况劳民复伤财，民穷财尽滋内患。",
      "台湾千里如金瓯，浑沌凿死山灵颤。",
      "有潦有流间其间，不能飞渡复中断。",
      "借问铁路何时成，请待天炉为炽炭。"
    ]
  },
  {
    "id": "adcfe4dbd13d5fc9f454ac1c70f1f0d9",
    "title": "机器局",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "乾坤火器不敢逞，上有炎轮下炎井。",
      "大块水机不敢作，西有弱水东汤谷。",
      "气机潜藏一朝开，千山万山鬼神哭。",
      "机械循环何时穷，生民万类皆荼毒。",
      "时势所趋亦难止，竭力为之将胡底。",
      "损伤元气民怨咨，台湾脧削痛肤理。",
      "加赋征商罄国赀，机器局中贮祸水。",
      "国家自强在无形，销金铄石通精诚。",
      "西洋有道不在器，惠政善谋无不兴。",
      "国强不闻恃险马，区区利器何足行。",
      "外虽示勇中心怯，西人亦岂畏虚声。"
    ]
  },
  {
    "id": "adcfe4dbd13d5fc90e74ce16d65848d1",
    "title": "西洋灯",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "西人机巧无不可，不膏不脂能吐火。一缕荧荧放电光，日暮人家燃千朵。",
      "又有玻璃覆碗明，人家争置数盏灯。或悬虚空或插案，照耀微茫白雪生。",
      "中国圣人制度备，颠扑不破传利器。流泽久长可百年，何乃世人竞为异。",
      "西洋伎巧遍天下，中华物产失其利。我叹台湾尚洋灯，一端可以验风气。",
      "安得尧舜重光出，世间还淳返朴归郅治。"
    ]
  },
  {
    "id": "adcfe4dbd13d5fc9044271f9ac6ad6a8",
    "title": "台湾官府纪事",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "前车载囊橐，后车载妻孥。",
      "壮丁夹傍路，布地黄金铺。",
      "江山方鼎沸，官府争首途。",
      "国事彼何知，鼠窜保头颅。",
      "何来庾吴郡，载去飞舳舻。",
      "始知朝庙上，多此误国徒。",
      "可怜海外民，日日望来苏。",
      "去者已如鲫，在者亦犹驽。",
      "行旌出郊野，阻截逢狗屠。",
      "千夫拥锹锸，一夫起啸呼。",
      "官长将焉往，进退局辕驹。",
      "轿有七宝笥，箧有一箪珠。",
      "匍匐献营垒，四出调兵符。",
      "护卫过城甸，胜似供军需。",
      "官守弃陷阱，生死脱崎岖。",
      "海峤三千里，谁能为负嵎。"
    ]
  },
  {
    "id": "adcfe4dbd13d5fc9063c6408b1400db0",
    "title": "台湾沦陷纪哀",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "天倾西北度，地缺东南方。",
      "蛟龙激海水，沦没蓬莱乡。",
      "熬波沸巨浪，白日黯无光。",
      "山俏牵木魅，土怪鞭石梁。",
      "颠簸王母阙，震坼禹皇疆。",
      "洪水湮部洲，燹火及昆冈。",
      "嗟哉武陵客，坱莽失康庄。",
      "避秦无源路，仰首望苍苍。",
      "天心方有醉，西眷弥不遑。",
      "玄枵淫岁纪，鹑首赐扶桑。",
      "戈船起海岱，毒弩横汪洋。",
      "寄托不得人，措置纷乖张。",
      "射人空射马，擒贼不擒王。",
      "不能捣巢穴，坐守任跳踉。",
      "平日糜巨亿，海军等木僵。",
      "柄政三十年，陆守复彷徨。",
      "纷纷交涉事，议和绝不刚。",
      "何为多设施，铁路亘遐荒。",
      "大敌不敢战，乃受小敌创。",
      "如许弹丸地，中国屈输将。",
      "峨峨冲车轮，当路避螳螂。",
      "叹我生此邦，眼泪作饭浆。",
      "感时辄呜唈，事事结中肠。",
      "复遭此世变，台海如沸汤。",
      "输币兼割地，皇上费周章。",
      "听为民主国，大总统曰唐。",
      "玉人镌印绶，戎仆制旗常。",
      "欢迎动郊野，宣耀照城阊。",
      "覆舟得援溺，黔首喜欲狂。",
      "逃遁先有人，万民阻行囊。",
      "推戴大抚帅，中流恃宝航。",
      "磨戈思一战，同泽赋三良。",
      "黑旗兼栋军，曩岁经战场。",
      "人心乃叵测，林氏首徜徉。",
      "国恩不奋报，梓里不筹防。",
      "敌氛来海上，引兵竟归藏。",
      "无才哥舒翰，中夜起皇皇。",
      "敌骑犹在边，唤渡觅洋商。",
      "托词将督战，脱身沧海旁。",
      "马厩冲烟火，无主乱兵攘。",
      "居民不得安，招敌入城厢。",
      "迟之逾三日，始见东兵行。",
      "弹枪前队仗，炮子后筐箱。",
      "马蹄行郭索，剑佩带锒铛。",
      "头有髡发冠，腰无下体裳。",
      "皂袍长至地，犹存古时装。",
      "纠纷穿阛阓，住宿占民房。",
      "杀戮幸不甚，老稚得踉蹡。",
      "成群争越海，流离事堪伤。",
      "叹息唐抚军，始末未交锋。",
      "敌得长驱进，拉朽施利铓。",
      "谁料大厦倾，乃逢一木当。",
      "香山苗栗间，义民起如蝗。",
      "鏖战不得前，敌马徒披猖。",
      "自言海上来，未遭此颉颃。",
      "倡之者为谁，义士吴徐姜。",
      "用矛赴齐师，争推为徐骧。",
      "绍祖亦悍斗，视死如阳阳。",
      "吴君能统率，亦未易低昂。",
      "村妇佐磨刀，耕农自裹粮。",
      "力抗已兼旬，太守来共襄。",
      "可恨县令李，掣肘不为倡。",
      "无米巧妇炊，有沙道济量。",
      "揭竿御坚炮，无成亦足强。",
      "五月迨流火，雷电破斧戕。",
      "彼族添新兵，犀利何可尝。",
      "刘帅援军至，迟缓徒奔忙。",
      "曩土填决河，无益于河隍。",
      "叹息台中郡，一旦同淜滂。",
      "城下多死人，村间多痍疮。",
      "乌鸦早暮飞，啄肉啼悲吭。",
      "月黑鬼燐出，天暗飓台扬。",
      "维时正上弦，暴雨继恒旸。",
      "我在沧桑内，变迁托痴佯。",
      "七月月几望，敌兵忽不扬。",
      "游骑将南进，伏甲起深篁。",
      "使之铩羽回，顿觉不翱翔。",
      "可惜空弮搏，难当百鍊钢。",
      "逾月聚兵往，民众见驱狼。",
      "所叹刘光世，晚节不昭彰。",
      "战守两茫然，坐镇岂民望。",
      "为时固云久，赴敌未慨慷。",
      "传闻于道路，今已去敖仓。",
      "巍巍赤崁城，一带失保障。",
      "可怜海外民，戴汉心未忘。",
      "凶耗虽耳熟，疑信不求详。",
      "昨日海关处，新令悬煌煌。",
      "赋税将重征，不及恤流亡。",
      "今春多灾异，天上分玄黄。",
      "不出旬日间，澎湖受兵殃。",
      "为时甫半年，黑劫换红羊。",
      "蹂躏二千里，犹未收欃枪。",
      "嗟我中华产，长鬣对艅艎。",
      "儒冠皆扫地，表海空泱泱。",
      "千秋伦物国，一旦化狼◆。",
      "譬如五彩凤，俯首九头鸧。",
      "末世多如斯，晋宋已蜩螗。",
      "愁思无由写，日日登北邙。",
      "举目见蓬蒿，涕泗如逝湟。",
      "哀哉乱世内，默默谋为臧。"
    ]
  },
  {
    "id": "adcfe4dbd13d5fc92d8b47e49e93aa0f",
    "title": "洋兵行",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "鲸鲵出尾闾，鼋鼍鸣海峤。",
      "雨淫山鬼啼，风凄木精啸。",
      "杀气干青霄，白日昏不照。",
      "三三五五群，佩铳横剑鞘。",
      "军帽小筒圆，复帛双股绕。",
      "靴袖束紧身，时或长衣掉。",
      "其黧而贱蠢，裸形露两窍。",
      "呜呜满街衢，酣醺一狂叫。",
      "是为东洋人，但觉兵威耀。",
      "当其整队行，兵气肃无声。",
      "惟闻马蹄铁，郭郭来重轻。",
      "背负一糇囊，腰缠一革縢。",
      "木箱驼炮子，稻草覆釜甑。",
      "炮车转轮至，殷地时轰轰。",
      "进退无金鼓，指点非旗旌。",
      "笼鹅又牵牛，路上掠牺牲。",
      "入市索民舍，居房折户闳。",
      "偶闯入人家，携取两手盈。",
      "大者胠囊箧，小者及罍瓶。",
      "俘杀非王意，将令失章程。",
      "台民不堪扰，或思愿属英。",
      "英夷岂吾类，转劣倭文情。",
      "倭人处处是，黄色白肤理。",
      "岛居有婆娘，貌近中华美。",
      "照影在图中，纤纤裹素指。",
      "兵人携在身，戏欲配汉子。",
      "前朝有往来，最敬中邦士。",
      "今丁国势衰，侮吾此为始。",
      "祸胎谁养成，依稀傅相李。"
    ]
  },
  {
    "id": "adcfe4dbd13d5fc9def65da3fa82a425",
    "title": "闻斗六一带被燬有感",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "皇天降灾殃，发自倭人手。",
      "非彼能横行，天假为彗帚。",
      "雨膏二百年，时数丁阳九。",
      "或逢贪酷官，或遭跳梁丑。",
      "潢池有沸汤，小民受其咎。",
      "循环逾十秋，中辄生厄纽。",
      "曩岁刘公来，台海经击掊。",
      "纷糅及山川，削朘穷林薮。",
      "一波未能平，一声狂鲸吼。",
      "汪洋日出方，突如来祸首。",
      "疆臣无瑰材，海天遭碎剖。",
      "烽火遍全台，间时燎薪槱。",
      "去冬台北城，忽有群雄纠。",
      "聚沙不成团，焚如付乌有。",
      "首从咸远扬，伤哉村童叟。",
      "兹夏斗六门，亦复出抖擞。",
      "彼族好扰人，乱丝益生绺。",
      "闻说据在山，巉岩鬼神守。",
      "彼族佩枪登，伤仆如坠缶。",
      "失利无如何，馀怒及耕耦。",
      "旁近几十村，村村焚成黝。",
      "吾民居此间，如指在械杻。",
      "所望天好生，意外能运肘。",
      "俯提出妇孩，倒悬解耆耇。",
      "吾民饥渴深，时时瞻箕斗。",
      "骤雨不崇朝，暴风不恒久。",
      "上天多变迁，云头灭苍狗。",
      "岂有爱憎心，此薄而彼厚。",
      "不过昏眚侵，太阳暂蒙垢。",
      "真人驱天骄，名王系组绶。",
      "献俘阙庙前，函头在左右。",
      "未知我今生，得此遭逢否。"
    ]
  },
  {
    "id": "adcfe4dbd13d5fc9bd83807e9e668ad1",
    "title": "老妇哀",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "出门逢老妇，白发蓬压眉。",
      "倭兵蹴之行，哀哀泣路歧。",
      "乞食不得饱，眼泪垂作糜。",
      "问妇何所苦，呜咽不成辞。",
      "有室无可归，残年丧子儿。",
      "一家八九人，遭杀不胜悲。",
      "大者能扶耜，小者仅知饥。",
      "爱女倚房居，刺绣手牵丝。",
      "大妇在炊下，淅米肉如脂。",
      "一夕闻兵来，悚息泪交颐。",
      "聚泣共吞声，忽有兵人窥。",
      "闯入掠衣饰，索钱勒藏赀。",
      "刀枪交股下，大者死阶墀。",
      "回头视幼子，身首已分肌。",
      "女妇骇啼走，并命于一时。",
      "缕陈未及终，哭声已涟洏。",
      "更端问老妇，摇首不闻知。",
      "旁人纷纷说，甲乙亦如斯。",
      "甲家益酷死，馈倭为倭欺。",
      "遗下数顷田，芜秽草差差。",
      "复存数间屋，入夜栖鸢鸱。",
      "东家绝炊火，西舍游鹿麋。",
      "亦有倭人宿，连甍卧豺罴。",
      "破壁系鞍马，折门煮牲牺。",
      "行人不敢过，迂路且鞭笞。",
      "世衰人物贱，不死皆便宜。",
      "翘首望苍天，言之有馀噫。",
      "叹息百年上，琛赆朝四夷。",
      "民物皆丰贵，鸡犬亦雍熙。",
      "草野无知觉，听我吟哀诗。"
    ]
  },
  {
    "id": "adcfe4dbd13d5fc9305760f0767f38b5",
    "title": "哀鸿篇",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "芦塞腾霜威，大地填杀气。",
      "饥鹰搏击来，征鸿何处避。",
      "嗷嗷向南山，复逢矰缴绁。",
      "肃肃起秋声，飘飘洒毛血。",
      "爰集在中泽，俯仰且偷生。",
      "黍稻四野空，飞啄又安营。",
      "我作哀鸿诗，未终泪盈把。",
      "长距凌云霄，弱肉风尘下。",
      "闻说云林地，今年遭屠杀。",
      "垂翅落机中，破脑不得脱。",
      "家室既摧残，脂膏亦剥割。",
      "造化岂不仁，生物付夭阏。",
      "哀哀群羽毛，枨触难为活。",
      "凌空思奋飞，樊笼终有括。",
      "中或失其群，饥鸣徒嘎嘎。",
      "被絷啼向人，相视犹胡越。",
      "今秋乃亢旱，郁风致恒旸。",
      "禾粱半枯黑，草木纷萎黄。",
      "鸿雁欲求食，四野如穷荒。",
      "一粒即珠玉，未可升斗量。",
      "接饭无所投，饥乌处处翔。",
      "何以弋者流，缘株罝罟张。",
      "残物以谋饱，人心胡不良。",
      "寄语矰弋人，哀鸿已无肠。",
      "戒杀犹未得，须为倾太仓。",
      "更有澎湖路，沧桑海忽枯。",
      "三十六峰屿，一旦焦为卢。",
      "水咸不得雨，即雨草不苏。",
      "鸿雁来何为，泽中徒叫呼。",
      "岂有食可谋，更无田可芜。",
      "往年海为耕，无食且饱鱼。",
      "嗟哉鱼不得，啼血摧胸臆。",
      "造物不孳生，吾为汝恻恻。",
      "恻恻复恻恻，鸠形兼菜色。",
      "城狐杂社鼠，日攒太仓食。",
      "太仓日以盈，狐鼠日以生。",
      "哀鸿自嗷嗷，岂有利爪争。",
      "西风满地来，四野闻悲声。",
      "昔日随阳鸟，今日刀俎鲭。",
      "罗网多杀机，天地为阴坑。",
      "我闻造化心，孵育靡不宁。",
      "五雀与六燕，安有滋重轻。",
      "闻我哀鸿诗，应为心怦怦。"
    ]
  },
  {
    "id": "adcfe4dbd13d5fc9f5b3d3f1a2496ab6",
    "title": "澎湖失守纪事",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "杀气阴风北斗高，轰轰雷霆殷海涛。仰首但见天周遭，鬨耳群惊海煎熬。",
      "千里逝水闻滔滔，出地霹雳欢蛟鳌。电音驿至报胜仗，明朝溃卒随波逃。",
      "依稀败耗人未信，溃卒登岸如猬毛。市中咆喊虎怒号，战阵驱来羊一牢。",
      "呜呼，四万义军同日死，陈涛之罪千秋指。今日战士望风奔，保全首领走而已。",
      "争诧西洋炮火神，中国炮火日日新。军不训练弃与敌，城垒有炮奈无人。",
      "岁未月卯日庚午，蓬莱海岱生烟尘。春风吹浪作号泣，鲸鲵小丑抉龙鳞。",
      "汉廷元老筹妙策，议和遣使出天津。"
    ]
  },
  {
    "id": "adcfe4dbd13d5fc9569dfb0a92ee4951",
    "title": "停战遣使纪事",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "汉武射蛟临海岱，海水沸起蛟龙背。昆明习战战士多，楼船百万皆鹳鹅。",
      "海战虽失陆战兴，大冶堇山可铸兵。又况燕云森壮士，一朝众志自成城。",
      "君不见范阳鼙鼓动地来，李郭壁垒风云开。金人马足中原播，宗岳韩刘一战破。",
      "国家练军祸乱秋，志士义旗有同仇。升平安坐谈韬略，临时或付流水流。",
      "田单即墨犹保燕，长城万里夫何忧。堪恨停战沮士气，楚人之鬼越人禨。",
      "百万锋铓忽藏韬，战士坐甲空歔欷。闻道使者出东洋，无从得见东倭王。",
      "丧邦辱国此为甚，丛神土偶盈庙廊。更闻上相欲亲使，包羞忍耻成何事。",
      "幄帷画虎付虚空，肉袒牵羊甘跋踬。积重如今竟难回，几时疆土可重恢。",
      "沧海日到榑桑暗，阳阿晞发心为灰。"
    ]
  },
  {
    "id": "adcfe4dbd13d5fc97cf878de52cde638",
    "title": "割地议和纪事",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "万里金瓯浑不缺，谁道千钧系一发。",
      "艰危一旅可重兴，何为遽把皇图割。",
      "今日以和保都城，恃和狎敌鼎且倾。",
      "胜败兵家有常事，数败一胜势可争。",
      "今日未尝为血战，激使好战谁敢轻。",
      "犬戎在昔陷西京，宣王亲整六师征。",
      "我朝三辅奠磐石，山海关外兵连营。",
      "大帅养重不励士，坐使越甲吾君鸣。",
      "下国尚耻城下盟，大国上相亲行成。",
      "重重海陆失岩阻，战守无计和无名。",
      "公孙用刺真下策，裴相不死非尊荣。",
      "辽阳自曩钟王气，台屿于今成蓬瀛。",
      "一朝蹙国数千里，奥蔽尽撤将焉撑。",
      "嗟予头埋足又蹶，叩阍无从效曹刿。",
      "眼见岛夷更得天，心痛中华长失岁。",
      "沉沦身世付伧荒，分裂乾坤销猛锐。",
      "仓海君无博浪锥，衔石今后同精卫。"
    ]
  },
  {
    "id": "adcfe4dbd13d5fc93b89341453fe5ad0",
    "title": "追述去冬时事",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "时十一月岁乙未，台山北海如波沸。遗民义气薄云霄，欲转汉天回汉地。",
      "骤似雄风吹雨来，复似怒潮挟沙至。重重夜袭台北城，惊杀倭兵失梦寐。",
      "城头半夜起狼烟，城外连天列象燧。倭酋持枪尽欲狂，倭卒寻刀起如醉。",
      "越日彼族元节天，不成拜贺不就次。电达全台皆戒严，火急三军齐结驷。",
      "延城驱出领袖人，束以羁绁防生事。是乃逢迎趋利徒，岂有才情能树帜。",
      "狐疑鼠窜空怔营，维时外间尚无意。彼族杀气犹未降，压阵冲锋出大帅。",
      "天使遗民成国殇，二三首雄中炮踬。雄徒四散登于山，可哀良善遭斩劓。",
      "冬风惨惨吹哭声，阴雨凄凄飘肉骴。平民庐舍数千家，灰烬之中无位置。",
      "逃亡耕夫诈诱归，复以一坑除芒刺。是时我正丧所生，倚门夜泣皋鱼泪。",
      "闻之意惨心复摧，不能哀吟亦酸鼻。年来衔石不能填，叹息海天出魍魅。",
      "呜呼七哀兮，哀不尽，风云气。"
    ]
  },
  {
    "id": "adcfe4dbd13d5fc9974b264154b7cda2",
    "title": "绿林行",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "东洋兵气森如霜，破敌无声如虎狼。一拳海上黑丸地，地窄不足供回翔。",
      "数军弹压有馀势，狰狞恶貌惊洪荒。谁知绿林多豪客，小丑不量出跳梁。",
      "昼在山场夜城郭，凌空蔽日如飞蝗。一指障目无泰山，劫夺民家穿营房。",
      "洋兵瑟缩不敢出，有如猛虎畏群羊。四围鸣炮声汹汹，两傍列炬光煌煌。",
      "小寇由来过大敌，正正旗鼓阵堂堂。入室横行无所惧，往复倒橐又翻曩。",
      "委蛇欲退不遽退，辄向营头鸣数枪。行人复说大坪山，白日出劫洋兵行。",
      "初谓一吼噤万窍，谁知满身生烂疮。南北烟尘复四起，兵且难行况善良。",
      "呜呼绿林客，恨不为国出宣力。"
    ]
  },
  {
    "id": "adcfe4dbd13d5fc9f18176dee817a783",
    "title": "洋关行",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "海风琅琅海水高，西油东布千百艘。载以宝筏三五篙，未到鹿门皆逋逃。",
      "关吏狞狞如鬼号，背上火枪腰铁刀。下水挽筏牵上岸，充作公货饶尔曹，商人瞠视两眼如巨鳌。",
      "泣诉不可得，关吏瞋尔言啰嘈。吮尔皮血盬尔膏，东头有虎千百牢。"
    ]
  },
  {
    "id": "adcfe4dbd13d5fc9292ffc05ad6aef90",
    "title": "叩阍辞",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "海外之民同戴天，覆盆在顶天悬悬。",
      "天所覆载无颇偏，何为此地民颠连。",
      "乙丙之际烽燧然，丁戊之交民孔瘨。",
      "天魔对人舞蹁跹，鱼羊食人血湔湔。",
      "杀人如篦如草菅，民居此间如拘挛。",
      "足如茧缚手如卷，如肉如醢在刀边。",
      "如獐如麋狼虎前，虎则咆哮狼流涎。",
      "耳雷鼻火涎如泉，磨牙抉爪为戈鋋。",
      "罗刹鬼国黑风旋，人肉为粮膏为餐。",
      "一餐未饱万骨攒，肩膊高于火焰山。",
      "浑沌无窍亦镵镌，况为血气何能全。",
      "不角不爪堪一叹，天骄肆虐群生孱。",
      "人类尽为异类残，何有飞走及蠉蠉。",
      "杀机所逞毒◆◆，蒸为疫疠及黄瘅。",
      "纷纷跕跕堕乌鸢，死或僵仆病迍邅。",
      "病者死者郊遂迁，不然须遭挞与鞭。",
      "重则系缧年复年，或鸩而死即方便。",
      "讳死讳病泪涟涟，人间万户如禁烟。",
      "疫所不及亦苦旃，防病骈将无病牵。",
      "瓜蔓之抄果蔓延，我且翘首一问天。",
      "天纵彼暴何为焉，岂为气数天无权。",
      "古有大劫经三千，劫灰未满无可填。",
      "须将人类劫中煎，但是为劫何矫虔。",
      "只将一岛付炎燀，东西之海何平平。",
      "中央一土独倒颠，文物之邦辱腥膻。",
      "伦类之祖一线绵，未知冥漠夫何言。",
      "高高下下皆陶甄，生人机械亦戋戋。",
      "天岂无力为转圜，何为坐视距喙专。",
      "山有罴貙野有豻，狰狞头角行蹒跚。",
      "避地欲到天门难，仰空呼吁天阊关。"
    ]
  },
  {
    "id": "adcfe4dbd13d5fc9fc3e49ac1afcfc1f",
    "title": "斗米叹",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "斗米易钱钱一囊，台湾未闻此奇荒。闻之自古疑荒唐，不意年来屡屡尝。",
      "今年米价尤殊昂，一斗二升银煌煌。市中之米作珠量，食米之人膏粱肠。",
      "贫民得米为米浆，升杓在手千金装。又有无米无可望，朝朝采藿登首阳。",
      "旱潦之后草色黄，茹草不得为寇攘。明火杀人取所藏，比于倭人尤堂皇。",
      "劫夺孰与税敛强，时或放火烧民房。亦习洋氛效薄凉，暴政焚杀皆寻常。",
      "盗为饥驱情可伤，况有道殣无劻勷。算及锱铢添税章，民不得食泪汪汪。",
      "房捐市税何处偿，说增一倍告四方。人人争欲望苍苍，望天或雨钱与粮。",
      "无肉可敷眼前疮，无水可苏赪尾鲂。呜呼，无米孰为指太仓。"
    ]
  },
  {
    "id": "adcfe4dbd13d5fc9cc8250141e804f81",
    "title": "估客行",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "曾闻海上蓬莱山，珊瑚之树翡翠环。贸易往往得奇货，千艘万舶随去还。",
      "今日来时非畴昔，魍魉攫人惊远客。牵船上岸不放行，千金万宝皆一掷。",
      "邱墟惨淡何市阛，轻行辄罚千百锾。去家既苦远，居此复苦艰。",
      "误入蓬莱山上山，无乃南峤鬼门关。"
    ]
  },
  {
    "id": "adcfe4dbd13d5fc9983b50ea433926d5",
    "title": "田亩叹",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "拮据置田亩，苟且充鹤餔。",
      "姑为口腹计，岂暇子孙图。",
      "视彼连阡陌，勺水与江湖。",
      "奈何丁官厄，向我开广途。",
      "横攘十亩地，顿减十斛租。",
      "五鹿逢与块，空对野人呼。",
      "昔人谋肥遁，日夕思莼鲈。",
      "我食犹被夺，况望千木奴。",
      "回头视野老，颜色惨更枯。",
      "负耒无田耕，思欲作亡逋。",
      "见说浊溪水，架有假铁桥。",
      "一溪溉万田，万户仰以饶。",
      "昨者洪潦生，桥梁被冲漂。",
      "铁路畏濡滞，遏水修泥橇。",
      "至今八堡浍，未有涓滴浇。",
      "秧针初插土，日中旋枯焦。",
      "况在夏秋交，大火似焚烧。",
      "沾体涂手足，叹息腹空枵。",
      "无以宽赋敛，岂复免征徭。",
      "田家及佃户，助长思揠苗。",
      "勺水不得濡，复欲徵水租。",
      "水租犹尚可，地租恶追呼。",
      "水租为公用，地租为国帑。",
      "厉行籍没法，不比偿宿逋。",
      "窃叹商鞅家，无此聚敛徒。",
      "丁户计口收，房屋亦征输。",
      "入市复算缗，锥末及锱珠。",
      "削朘将到骨，未止占剥肤。",
      "茫茫沧海桑，何日变膏腴。",
      "损失泣万家，我亩良区区。",
      "今人言避世，漫欲托渔樵。",
      "岂知山海间，无处可逍遥。",
      "环牢绝隙地，林壑惨不憀。",
      "斧斤及网罟，薮泽宁汝饶。",
      "区区数卷书，牖户亦萧条。",
      "惟我读书窗，生意草色摇。",
      "砚田废不耕，诗酒乐箪瓢。",
      "漱石枕流水，看山忘饥枵。",
      "盘桓五柳下，斗米未折腰。",
      "收穫望明春，歌啸过村桥。"
    ]
  },
  {
    "id": "adcfe4dbd13d5fc95bd6d4c7c6730b48",
    "title": "大扫除",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "壬寅夏四月，土匪大扫除。",
      "号令一朝下，万室为邱墟。",
      "当其设甘饵，信誓说降初。",
      "始作周郑质，继藏盟府书。",
      "长待以不死，山泽任樵渔。",
      "服从一以久，杀机起籧篨。",
      "南北及中央，同日入周阹。",
      "一时敦杯酒，万口为臡菹。",
      "一二勇决夫，枪火伏衣裾。",
      "作势与之敌，反噬不踌躇。",
      "木毙人亦摽，虽死异羊猪。",
      "馀悉骈首戮，载出薄笨车。",
      "妇孺从流移，人弃室亦潴。",
      "南投斗六间，杀气惨不舒。",
      "阴风扑人面，燐火遍里闾。",
      "哀哉归顺徒，不得求为鱼。"
    ]
  },
  {
    "id": "adcfe4dbd13d5fc958721c757215fe69",
    "title": "大讨伐",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "丙午方隆冬，生番大讨伐。",
      "叠嶂摩青天，连营一齐发。",
      "白日照深箐，朔风响林樾。",
      "烈火焚高邱，炮声夜未歇。",
      "凿齿与雕题，相逢即驰突。",
      "其俗本狉獉，其人如鹰鹘。",
      "抚之曾几时，屠之起仓猝。",
      "殆为垦荒来，辟土不容忽。",
      "遂使瓯脱间，亦走东洋卒。",
      "平野多草莱，何用入穷窟。",
      "师劳久无功，万山掷枯骨。",
      "狞树蛇蛰蟠，怪石鬼面凸。",
      "谷暗丛木呼，径险古苔滑。",
      "生番何处栖，腥风动溟渤。",
      "呦呦麋鹿哀，莽莽狐兔没。",
      "长坑无所施，群峰立峍崒。"
    ]
  },
  {
    "id": "adcfe4dbd13d5fc9bd12a0ac44e79b03",
    "title": "援道殍志感",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "茕茕有老妇，委作道旁喂。",
      "无名登尺册，收容有同罪。",
      "保甲连坐条，斯言非汝绐。",
      "闻汝丈夫子，身材亦磊磈。",
      "避乱逢倭兵，竟作刀边醢。",
      "老妇无所依，流离成冗猥。",
      "身体罹残疾，病容日腲腇。",
      "视之怀为伤，赠之以货贿。",
      "茫茫天地间，转轮为苦海。",
      "沉溺彼何人，悲声有馀欸。",
      "济物须乐施，厚费宜无悔。",
      "常持此寸心，聊以补真宰。"
    ]
  },
  {
    "id": "adcfe4dbd13d5fc95e1df2eb16aaef2e",
    "title": "田野即事",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "村家何错落，村树何凌乱。",
      "一径长逶迤，四野青草断。",
      "道旁一老翁，牵萝发浩叹。",
      "茅屋颠风飘，禾田恶水漫。",
      "穷民兼饿殍，腹枵已年半。",
      "荒鸡号昏宵，鳏鱼旷晨旦。",
      "出门天地空，四顾无樵爨。",
      "官吏日叩门，敲扑驱种蔗。",
      "糖税归国家，糖利归会社。",
      "农户绝饔飧，啼饥穷日夜。",
      "农夫剧苦辛，为农难为稼。",
      "蔗田虽有收，贱估不论价。",
      "昨来大雨风，蔗苗况如赭。",
      "徙倚到东皋，嗷嗷盈四野。",
      "去年雨烂苗，今年风残稻。",
      "陂塘处处乾，水租徵更早。",
      "野田璺如龟，无禾亦无草。",
      "农夫畏出门，坐饿成枯槁。",
      "妇孺啼于床，牛羊号于皂。",
      "粒米贵如珠，况乃乏刍稿。",
      "荷锄何处施，悠悠望有昊。",
      "潦后布旱云，雨露绝点滴。",
      "四野烂如泥，炎威乃赫赫。",
      "枯苗涸田间，峥嵘日火赤。",
      "万户亿人家，群饥成菜色。",
      "此间祲气多，有雨亦无泽。",
      "况乃恒阳天，庶草何由殖。",
      "薰风来若丝，解愠空太息。"
    ]
  },
  {
    "id": "adcfe4dbd13d5fc9013e47d82beff3ff",
    "title": "囚人哀",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "惨惨新竹城，悽悽苗栗路。",
      "阴风四面来，颓云千里布。",
      "警吏夜缚人，如狼驱走兔。",
      "三五同一牢，百十同一捕。",
      "骈颈就死期，悲情谁得诉。",
      "亦有为鬼雄，一瞑绝不顾。",
      "可叹瓜蔓抄，荆棘在跬步。",
      "毙木作摽枝，生涯付草露。",
      "贷死有轻条，犴门长禁锢。",
      "仰首海东天，覆盆日为暮。",
      "长此黑漆乡，黡然不求寤。",
      "微尘一张眦，时时堪恐怖。",
      "逝者良可哀，存者亦何慕。",
      "海山有鲸鲵，京观封无数。",
      "悲风散毅魂，何处五人墓。"
    ]
  },
  {
    "id": "adcfe4dbd13d5fc93dcae32608db2e28",
    "title": "役夫叹",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "生作路旁尘，死作岩下土。白日惨不温，照见役夫苦。",
      "役夫来自东，见山两眼红，茧足万山中。役夫来自西，有足自行地，未尝越山溪。",
      "役夫来自北，呜呜复唧唧。城人入深山，如鱼落罟罭。",
      "役夫来自南，南热寒不堪。入山逢阴雨，僵绝六有三。",
      "山途况险恶，溪深石崿崿。肩头负重担，未行足已弱。",
      "长官图勋阶，民番填沟壑。只有役夫苦，谁识从军乐。",
      "西人驱向东，东人驱向西。饥暍受鞭扑，不异犬与鸡。",
      "毒疠中人身，仆地烂如泥。一死无消息，望绝母与妻。",
      "来时敛金钱，比闾供行李。死者不求生，生者且困死。",
      "骨积空山坑，泪满浊溪水。奈何辟番疆，使我至于此。",
      "他日青山碑，忍以赤血纪。"
    ]
  },
  {
    "id": "adcfe4dbd13d5fc99f360744036c7c49",
    "title": "入市书所见",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "荔支上市新桃红，绿竹雨过笋坼丛。",
      "村家争趁挑菜节，街店初度卖鱼风。",
      "杖头挂钱拟沽酒，酒楼近在市门东。",
      "入市蹩躠才数步，捞虾卖浆如走兔。",
      "碎裂粥鼓折饧箫，蚝筐满地钱满路。",
      "蓬头乱发捉向官，皤叟啼哭黄童怖。",
      "青春白昼此何为，官役执鞭处处怒。",
      "旁人嘶声向我云，沿途贩卖例罚布。",
      "鞭朴尚觉施小惩，重则科条须禁锢。",
      "市上有门门有亭，小贩须从此中停。",
      "牟利之夫蝇头聚，公徒敛钱一一经。",
      "此钱为汝谋卫生，民愚不知自犯刑。",
      "日斜市远无人过，肉味蝼漏鱼郁腥。",
      "我闻斯故三叹息，营求锱铢比盗贼。",
      "年来斗米贵如珠，一寸之丝当尺璧。",
      "斥牛出犊充赋租，质子典衣供悉索。",
      "朝卖芋拳夕卖瓜，穿巷入街行蹜踖。",
      "天阴雀冻乌毕逋，空仓日日走饥鼯。",
      "门前门后锒铛呼，临江谁有千头奴。",
      "节食缩衣犹不足，可复酒家唤当垆。"
    ]
  },
  {
    "id": "adcfe4dbd13d5fc9b5dc8571855221e8",
    "title": "闻人话北部警事感作",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "昔日大坪聚健儿，沿山沿海驱岛夷。",
      "风声鹤唳八公兵，篝火狐鸣五丈旗。",
      "义旗一扬一再起，三载东洋惊祸水。",
      "岛民虽被作牛羊，敌兵有时成蝼蚁。",
      "自从□旅不可撑，梅子坑里为秦坑。",
      "敌人眼中无铁屑，酷毒倭政尽□行。",
      "粒粟寸丝难苟活，千家万家□剥夺。",
      "十羊真有九人牧，一鸡长遭百刀割。",
      "环山蔽海无所逃，釜中燥蟹钳巨螯。",
      "残喘偷生不容喙，医疮剜肉竟焚膏。",
      "沧海横流时一泄，涓涓忽洒苌弘血。",
      "去冬北部鬼雄呼，四十人把斯人杀。",
      "一时视死如视归，五人之豪颜佩韦。",
      "况有同心数十辈，千秋义冢高巍巍。",
      "昔人愿近要离墓，如君之徒堪比数。",
      "恨予读书身手弱，闻风空式怒蛙怒。"
    ]
  },
  {
    "id": "adcfe4dbd13d5fc95c9a96438d9e3623",
    "title": "役夫行",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "瘴气蒸成万峰赤，悬崖洒遍猩血色。深箐万古无人行，只今道路开荆棘。",
      "路在千山万山中，壑深无底涵虚空。藤萝尚带洪荒气，炮火横施开凿工。",
      "开凿未已驱人上，征夫前泣后夫望。手足作车尻作轮，狞雨盲风催转饷。",
      "热气烁人成乳饴，冷气中人成僵尸。毒湿渍人为腐脾。",
      "天惊地塌雷霆起，复有破石堕空糜躯肌。昔日中华全盛时，讨番役人人不知。",
      "黄金布地士争赴，岂似今日驱人供熊罴。兵卒三千夫十万，中央南北搜罗遍。",
      "弱者输赀壮输身，迭番践更急于电。闻道溪中产水晶，复企山中生金英。",
      "可怜膏血换空地，一寸茸茸原野万骨撑。长林一过无日暧，危峰再去有冰块。",
      "五月穿裘困雪山，万夫痛涕至天晦。问渠于此何不逃，渠言无处匿蓬蒿。",
      "商鞅保甲诛连坐，惠卿手实吹毫毛。呜呼，闾阎何事求安堵，此间法比连环弩。",
      "吉网罗钳匪所思，虎苛蛇敛不堪睹。相逢尽觉无人形，山头日作青燐青。",
      "莫怨灾星散平地，试看炮雨穿林冥。"
    ]
  },
  {
    "id": "adcfe4dbd13d5fc91117fbcc42cc598d",
    "title": "剿番行",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "山獠穷居深山中，亘古不与秦人通。",
      "重重叠嶂云烟阻，缈缈危峦霜雪封。",
      "生聚虽如三僰众，杀锋未似五溪凶。",
      "如何下策用火攻，西海直侵东海东。",
      "不比牂牁下庄蹻，岂同巴蜀通唐蒙。",
      "忆昔汉家天子诏，划将瓯脱为边徼。",
      "侏离有语安耕猎，烽燧无熇封岭峤。",
      "南北輴蛮虽棱威，中央靡草未原燎。",
      "长与深林养鹿茸，何事将军夸◆鹞。",
      "乃今穷兵踏◆◆，炮火所飞狐狸叫。",
      "重崖阴阴无日曜，滚滚溪流石陡峭。",
      "暑寒不时风叫窱，冰块纷纷随潦漂。",
      "役夫开道身虺隤，兵士重毡镜远眺。",
      "酒保技师收厚利，台人号咷倭人笑。",
      "台人久作釜中鱼，生番熟番奚安居。",
      "耕地一蹂无秸粒，山庐一火无籧篨。",
      "番人逃窜成猿狙，山中来往随豪猪。",
      "可怜千炮深箐溜，顿使三危众骨菹。",
      "回视番巢万蚁垤，一朝如蚁遭扫穴。",
      "白石苔封苦役骸，青山瀑泻藤猺血。",
      "花莲港与合欢山，两军遥举互包截。",
      "东西战队未双连，南北挽输劳九折。",
      "寄言番妇莫冤啼，嗟我周黎亦靡孑。"
    ]
  },
  {
    "id": "adcfe4dbd13d5fc9cebbf27159ada924",
    "title": "过大甲溪日暮口号",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "两山夹溪出，众水中流分。水落群石起，两山相对奔。",
      "一水渡未毕，西海已衔半边日。不辨山容辨水声，水声急驶如雷疾。",
      "水挟沙石流滔滔，鲸鱼有脊鲲有尻。风雨春秋发洪潦，一溪万窍生怒号。",
      "招招舟子指行路，路在溪中乱石处。陵谷今来几变迁，乱石如山流不去。"
    ]
  },
  {
    "id": "adcfe4dbd13d5fc9af82a39ed9ed43db",
    "title": "艳歌行",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "卷帘忽茁老蛟须，燃烛忽唾骊龙珠。",
      "红玛瑙碗青珊瑚，登筵为君祝欢娱。",
      "窈窕神妃在堂隅，长眉修鬘立斯须。",
      "瑶旗翠羽苍虎符，即之若有还若无。",
      "将以饫之无灵巫，我所思兮在远途。",
      "灵风闪烁霜雪肤，酌君寿君歌吴歈。"
    ]
  },
  {
    "id": "adcfe4dbd13d5fc9aec58d0cdb631d6e",
    "title": "打鹿行",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "崱屴千峰复万峰，峰峰如剑向人摐。密密藤萝看不见，中有千年鹿养茸。",
      "一群狰狞出苍狗，林中三鹿五鹿走。腥风恶兽踯躅奔，山猪趋前熊趋后。",
      "猎人持枪林中藏，不期中肩期中首。负枪复向云雾中，穷冬莽莽生悲风。",
      "扪壑攀岩作猱上，艎榛但见青蒙蒙。逐鹿深山道，山深惟荒草。",
      "相传上有琼瑶台，复说中有金银岛。逐鹿不知山浅深，时时路傍逢洞獠。",
      "洞獠深居穷崖阴，逢人杀人无人心。猎人见獠如见鹿，獠群鬨散如惊禽。",
      "打鹿取藏涧中水，或杂黄獐兼野豕。十日挈出向冰壶，肠肉既佳味亦美。",
      "身带山中烟瘴归，归到家中与妇子。焙肉把酒共酣呼，鹿臭在衣血染须。",
      "鹿蹄可以换斗米，鹿茸可以市珍珠。鹿角熬胶养身躯，打鹿之乐何如乎。",
      "打鹿不畏苦，使余从军气如虎，汉家狗屠视如土。"
    ]
  },
  {
    "id": "adcfe4dbd13d5fc93d63d28fff7fb045",
    "title": "鹿溪行",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "我行鹿水上，遥望鹿溪东。霁月出深碧，乱山悬半空。",
      "东北为肚岭，东南为燄峰。峰峰何奇崛，九十有九重！",
      "群峦竞绿缛，万树含翠浓。翠岫破荒起，朵朵青芙蓉。",
      "鸟声啼竹林，又闻隔林钟。循溪行不已，人家四、五里。",
      "行尽青溪头，万冢乱烟起。沙薯百顷红，芦黍千村紫。",
      "谽谺春水桥，迢递夕阳市。登桥望阴翳，云涛互亏蔽。",
      "沧海从西来，潮水向东逝。夕霭苍茫时，山海渺无际。"
    ]
  },
  {
    "id": "adcfe4dbd13d5fc9a8b0ba9c5e09371b",
    "title": "旅思二首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "前路风忽忽，征车寂不发。",
      "一出故乡来，回头望城阙。",
      "不见乡中人，但见乡中月。"
    ]
  },
  {
    "id": "adcfe4dbd13d5fc9a8b0ba9ceb0a7c72",
    "title": "旅思二首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "花开春已晚，月明人已远。",
      "愁心如车轮，长行去不返。",
      "欢情如月轮，圆时再不满。"
    ]
  },
  {
    "id": "adcfe4dbd13d5fc9c4bf51e0a35c4f03",
    "title": "短歌行",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "莫照堂前镜，照镜生白发。莫上马头鞍，上鞍见髀骨。",
      "富贵而销磨，无异厮养卒。贫贱而销磨，不如长灭没。",
      "峨峨者山，洋洋者河。河流无已，不如山高。愚为利役，贤为名劳。",
      "富贵繁华，万古蓬蒿！"
    ]
  },
  {
    "id": "adcfe4dbd13d5fc9883e19166ce88f98",
    "title": "猛虎行",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "南山有猛虎，食人无乐土。",
      "悲风飒飒来，山鬼诉穷苦。",
      "似诉当初时，被食人不知。",
      "筋骨遭狼籍，皮肉受离披。",
      "侠儿欲扑之，陷阱不先治。",
      "反增猛虎怒，咆哮不可持。",
      "攫兽食其䴠，攫人食其脂。",
      "当道而蹲距，眈眈常苦饥。",
      "行人无所逋，畏虎兼畏狐。",
      "狐为虎牙爪，搏噬与之俱。",
      "一虐犹难避，两虐将安图！",
      "生莫近狐穴，死莫傍虎嵎！",
      "生死不自由，前路立踟蹰。"
    ]
  },
  {
    "id": "adcfe4dbd13d5fc987c508d583cec36b",
    "title": "旅地寒风感怀",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "北风吹如铁，一夜寒冰结。",
      "万山草木枯，十里笮桥折。",
      "路上无行人，行人马啼啮。",
      "尘壒扑天黄，日色入云灭。",
      "村径十三条，条条沙断绝。",
      "回首蓟北山，无此霜凛冽。",
      "曲腰寒起粟，龟手冻欲裂。",
      "磨砚池水乾，扫阶雪地洁。",
      "佩剑霜有棱，熏笼火不爇。",
      "窗外问梅花，冲寒未吐蘖。",
      "踟蹰顾行旌，迢遰犹难发。",
      "岁月叹蹉跎，谋生计已拙！",
      "长大抚头颅，壮怀未豁达。",
      "抑郁在人间，貂裘苦难脱！",
      "意气百尺楼，风尘受颠越。",
      "今古几英雄，销磨嗟未歇。",
      "我亦失路人，同声一呜咽！"
    ]
  },
  {
    "id": "adcfe4dbd13d5fc9fdfd6611c35ebfed",
    "title": "过通霄路偶眺",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "波涛接远天，沧海接平田。",
      "蒲帆片片飞，平地有流船。",
      "举头东北望，海面高于山。",
      "山巅视海浪，如望山上泉。",
      "浪平水深黑，浪涌如雪白。",
      "千丈若长蛇，奔驰银练色。",
      "晴空无片云，下垂如笠泽。",
      "行人惴惴危，海山一线隔。",
      "到此万象卑，汪洋在咫尺。"
    ]
  },
  {
    "id": "adcfe4dbd13d5fc9e8cc213169e4a8b1",
    "title": "老衢崎",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "盘路赴蚕丛，上岘豁平场。",
      "下临渺无际，远树但苍苍。",
      "蝘蜒势千里，暝见东南冈。",
      "西尽沧海阔，东去乱山长。",
      "一线红泥坂，深谷散牛羊。",
      "谷底有耕田，井密如罫方。",
      "人家万松里，岚翠环四傍。",
      "长飙起天末，屋古斜照黄。",
      "登临极平楚，云物入微茫。",
      "直北多关山，巉绝枕重洋。",
      "此去路途广，车马似风樯。",
      "暮霞半空落，断崖丹赭张。",
      "北客驻遐眺，险尽喜康庄！"
    ]
  },
  {
    "id": "adcfe4dbd13d5fc9ac0407e8a9f3f1bb",
    "title": "红山崎",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "危云树末生，急客云中行。",
      "崚崚千石磴，俯瞰深溪清。",
      "万翠攒眼入，一红拍崖平。",
      "疏林夹流水，十里一镜泓。",
      "言是夏秋际，远山露列城。",
      "万井积邱垤，百峰互阴晴。",
      "登高望遥阜，想见官军营。",
      "忆昔甲申初，此地防夷兵。",
      "烽烟倏忽灭，耳有胡笳声。",
      "今来开道路，遍志轮蹄程。",
      "不久铁车过，平地殷雷鸣。",
      "岩谷忽破碎，山海一楸枰。",
      "我自催鞭去，秋风马首轻。"
    ]
  },
  {
    "id": "adcfe4dbd13d5fc9edac2499ee40809f",
    "title": "中沥早路",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "山容隐晓雾，不见山头树。",
      "西风早行人，浓浓青草露。",
      "十里烟云开，日色前村护。",
      "征车一梦中，山鸟啼无数。"
    ]
  },
  {
    "id": "adcfe4dbd13d5fc99eeb3289ef097b3b",
    "title": "林烈妇行",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "明月在天中，能圆亦能缺。清光不可磨，千古常皎洁。",
      "烈妇在人间，慷慨立奇节。青如涧中松，白如山中雪。",
      "哀如夜乌啼，泣如杜鹃血。夫婿方荡游，灯前苦陈说。",
      "上堂拜舅姑，喜妇明且哲。出门汲瓮提，入门芣苜襭。",
      "劝郎攻史书，勿为纷华悦！郎出朝看花，郎归夜踏月。",
      "倚门待郎来，低声拓门闑。问郎何所往？春风易消歇。",
      "问郎何所思？铜镜易华发。郎意云如何，得毋妾言聒。",
      "唤郎犹未醒，谁知成永诀！一病遽恹恹，中肠已惊怛。",
      "郎魂何处招？妾忧何时辍！上天愿同行，入地愿同穴。",
      "彷徨视女儿，「呱呱」苦难割！米炊虽云巧，丝绣亦云拙。",
      "无以养姑嫜，辗转徒苟活。中夜起徘徊，殉夫志已决。",
      "唤儿与姑眠，儿饥姑餔啜。抱女与他人，未言声呜咽。",
      "儿嬉不恋母，女殇我心恝！茫茫天地间，此情难断绝。",
      "妾心匪云石，妾肠匪云铁。有如捣芝兰，成膏香不灭。",
      "有如断莲花，成寸丝不折。门外雨凄凄，帷边风切切。",
      "灯光夜忽青，衣篝火不热。一死谢所天，玉环与金玦。",
      "园中花断肠，笼中鸟结舌。吞药虽云亡，言之有馀烈！",
      "呜呼泉下人，尘埃不可蔑！相逢定无惭，何必臂盟啮！",
      "巍巍望青山，磷磷立石碣。贞风在何处？高风万古埒。",
      "坟前草青苍，坟后水凛冽。山移石可转，斯人不可蔑！"
    ]
  },
  {
    "id": "adcfe4dbd13d5fc9c2925059ae8549d9",
    "title": "杂怀诗三十首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "生落古人后，忽作古人想。",
      "古人在当时，谁知生景仰！",
      "同居天地中，成材在所养。",
      "宁为拙而直，勿为巧而枉！",
      "常存不朽心，骨干自英爽。",
      "春秋相循环，荣枯互来往。",
      "自立坚不移，阴阳任消长。"
    ]
  },
  {
    "id": "adcfe4dbd13d5fc9c2925059bad5bc9d",
    "title": "杂怀诗三十首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "自命贵不贱，持躬贵能约。",
      "一侈百病生，江河为枯涸。",
      "所以致远人，明志于淡泊。",
      "穷苦亦可安，何事不可作！",
      "措大寒书生，一身系民瘼。",
      "读史怀名贤，高风在藜藿。"
    ]
  },
  {
    "id": "adcfe4dbd13d5fc907d1f29af7ed0bd4",
    "title": "杂感五首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "我有成连琴，泠然出古音。",
      "天风吹海浪，云外水沈沈。",
      "一弹再三叹，感人意良深。",
      "既有千古调，岂无万里心！",
      "求之形象间，渺渺不可寻。",
      "谁为相和答，沧海老龙吟。"
    ]
  },
  {
    "id": "adcfe4dbd13d5fc9e3683c5b92bac1e4",
    "title": "到北投寄兄",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "健足佩书囊，奚童负行李。攀跻数仞峰，褰涉半溪水。",
      "随云入远村，望树问墟市。回首辨家乡，不见鹿溪涘。",
      "虽隔一重山，已过五十里。息驾竹林中，迎接主人喜。",
      "遥拜先生尘，来脱先生履。款客山人风，肴佳酒亦旨。",
      "深树开讲堂，明窗列净几。此间虽云乐，门闾老母倚。",
      "已著孟郊衣，空致仲由米。重累我仲兄，盘匜一身理。",
      "忆昨欲别时，兄怀有忧只。「去岁痛昊天，「蓼莪」哀未已。",
      "今当季子行，家庭人有几」！闻兄此一言，惆怅不能止。",
      "但道咫尺天，朝发夕可抵。勉强拜庭闱，皋此拥于此。",
      "日入西山崖，日出东山里。人在两山间，吾家在何许！",
      "举头看云飞，回头看云起。遥想吾家中，有人怀季子。"
    ]
  },
  {
    "id": "adcfe4dbd13d5fc98248fb54b34177b4",
    "title": "杂诗二首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "我有一卷文，奇气吐氛氲。清涌沧江水，高凌华顶云。",
      "追古或不及，矫时已不群。谈笑无千载，詑叱无三军。",
      "风流可自足，不数公侯勋。他日传名山，或亦俎豆尊。",
      "韦、杜富贵儿，挥霍日酣醺。楼台环紫帐，声色酗红裙。",
      "旨哉昌黎言，此辈如聚蚊。诗书滋味佳，膻臭不可闻。",
      "我愿以风雅，澡沐日三薰。"
    ]
  },
  {
    "id": "adcfe4dbd13d5fc98248fb547f4f4a8e",
    "title": "杂诗二首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "我有四壁书，宛委神仙居。",
      "俯仰千古事，至乐不我如！",
      "翱翔振金玉，罄咳鸣琼琚。",
      "时或求古义，沧海钓鳌鱼。",
      "时或列陈编，庙堂布璠玙。",
      "咀嚼有馀味，吐纳凌清虚。",
      "堪叹阿堵物，尘浊累累储！",
      "王戎身自鄣，守之辄盈车。",
      "一旦邯郸醒，大梦失华胥。",
      "何如罗万卷，百城拥有馀！"
    ]
  },
  {
    "id": "adcfe4dbd13d5fc9dca7e49525e49e62",
    "title": "游侠篇，赠林君拱西",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "我有不平事，君有游侠风。",
      "相逢易水上，与君道隐衷。",
      "忆昔负意气，结交杯酒中。",
      "君既遭家变，我正哭途穷。",
      "销磨名场里，音问屡不通。",
      "去年君来访，喜君气如虹。",
      "今年君复过，劝君理旧功！",
      "谁知别君后，遇暴折我躬。",
      "君为我感愤，慷慨欲从戎。",
      "感君意气重，肝胆古英雄。",
      "喑呜风云壮，抑塞天地空。",
      "宝剑切切鸣，光芒照眼红。",
      "遇雠逝不避，利刃试新砻。"
    ]
  },
  {
    "id": "adcfe4dbd13d5fc934688627f1c07105",
    "title": "客处见月有怀",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "一片青天月，晖晖五十里。",
      "东出玉山峰，西到鹿溪水。",
      "鹿溪东南楼，乌啼人夜起。",
      "借问月来时，可照高楼里？",
      "经秋露泠泠，曾否怨游子？",
      "汉迥长空白，云飞夜色紫。",
      "山断地相连，云头与云委。",
      "况复月有情，照此复照彼！",
      "今霄见月心，持归问予美。"
    ]
  },
  {
    "id": "adcfe4dbd13d5fc9dcac2e8e68328e3d",
    "title": "秋咏十二首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "我心忧如何，西风起庭柯！朝下洞庭叶，夕吹洞庭波。",
      "洞庭在何处？沧海接黄河。愁思从中至，日月速羲娥。",
      "事业不一成，春秋空经过。幽怀何所适？散发晞阳阿。"
    ]
  },
  {
    "id": "adcfe4dbd13d5fc9dcac2e8ef1a63e80",
    "title": "秋咏十二首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "独自出门去，忽忽不知处。",
      "恍若得所思，旋觉无所与。",
      "鱼鸟起寸心，天渊入吾虑。",
      "举头得所爱，青山露林櫖。",
      "斜照含西峰，夕色误朝曙。",
      "胸次忽澹然，斯意谁与语！"
    ]
  },
  {
    "id": "adcfe4dbd13d5fc93098ab41f4a104c8",
    "title": "书堂听读",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "我无车马客，亦乏丝竹情。虚堂听读书，四壁金石声。",
      "秋风九霄外，常有黄鹤鸣。噌吰互相答，露下天地清。",
      "人间尘俗耳，一洗笛笆筝。时闻吟李、杜，沧海吼长鲸。",
      "时闻哦韦、柳，雪竹引银笙。琅琅诵坟典，天风吹琼英。",
      "读书有馀乐，何必轩冕荣！独存千古意，可以语诸生。",
      "「书中求大义，勿为泥功名」！"
    ]
  },
  {
    "id": "adcfe4dbd13d5fc9fcb0a03e2da5c8fe",
    "title": "向林十郎峻堂乞酒",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "天上有酒星，地下有酒泉。",
      "清价同风月，欲买不用钱。",
      "天梯与石层，往酤苦遥悬。",
      "君有步兵厨，近在水云边。",
      "鳌呿百斛浪，螺擎十丈船。",
      "我亦非醉汉，思之偶流涎。",
      "敢作陶潜乞，呼童擘锦笺。",
      "乞食不乞酒，我为陶公瘨。",
      "愧乏八斗才，斗酒无百篇！",
      "能饮亦能咏，我生爱青莲。",
      "论古无其诞，学醉无其颠。",
      "慎勿相嘲谑，呼我为酒仙！"
    ]
  },
  {
    "id": "adcfe4dbd13d5fc9ba91d998e0547ab9",
    "title": "茶肆女",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "山头采茶枝，店前拣茶叶。",
      "女儿对门居，玉臂相交接。",
      "一群如围花，双队成飞蝶。",
      "腰携筼筜篮，手开湘竹箧。",
      "拾茶垂纤指，评茶舒笑颊。",
      "轻重与郎量，往来拖绣屧。",
      "我叹拣茶娘，空自着罗裳。",
      "一身虽云丽，徒为他人妆！",
      "古王敦风化，家家学采桑。",
      "采桑不采茶，女儿长在家。",
      "采茶不采桑，寂寞女儿箱。",
      "女劳不思淫，天上犹七襄。",
      "谁为课豳图，山槲栽满墙？",
      "舍末而求本，衣被在一方。"
    ]
  },
  {
    "id": "adcfe4dbd13d5fc97c6e7c37ff406af4",
    "title": "海上遇风即事",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "枕上波涛鸣，水底蛟龙泣。",
      "卸帆一梦惊，疑有狂澜入。",
      "忆昨驾船初，浪平风习习。",
      "天高动星斗，潮涌随呼吸。",
      "直棹澎湖沟，遥望虎山立。",
      "秋信中流来，北风一夜急。",
      "浪头拍太空，鳌山高岌岌。",
      "漰湃舟人呼，声与浪鸣悒。",
      "鼓荡随罡风，忽向海湾集。",
      "回视天色明，万变俱收拾。",
      "乃知险阻间，随处可安戢。",
      "乾坤亦幻然，江河吾且挹。"
    ]
  },
  {
    "id": "adcfe4dbd13d5fc91087c2a5c3bf75a0",
    "title": "福清路过郑介公故里",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "读史怀监门，爱君伟丈夫。但请苍生命，不惜微臣躯！",
      "伏阙陈谤书，如闻君疾呼。意气过石介，岂为激烈乎！",
      "一朝君命下，贬谪在江湖。高风自千古，臣心足不孤。",
      "后人思古谊，立碑在前途。曰侠、诚义侠，名字不模糊。",
      "岭头有松柏，路畔有苇蒲。我过君故里，想见流民图！"
    ]
  },
  {
    "id": "adcfe4dbd13d5fc994c32c5895ea5bcd",
    "title": "答李石鹤",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "青山起暮云，寒日栖鹿渚。",
      "凉风飒飒吹，中庭正延伫。",
      "正望故人来，忽得故人语。",
      "清言如珠玉，清词如琼瑀。",
      "拂尘细披吟，两心长相与。",
      "内有褒宠言，受之颜惭沮！",
      "相晤虽一朝，相期已千古。",
      "他日相追随，愿为风从虎！",
      "送君长安行，长安帝王所。",
      "宫殿接云霄，城阙耸寰宇。",
      "中多螭龙蟠，外多鸾凤舞。",
      "君才云锦张，固应备绣黼。",
      "自惭泥涂身，无由舒毛羽。",
      "不获从君游，遥祝君遐举！",
      "沧海重重波，飞渡澎湖屿。",
      "扶桑日色高，照君金莲炬。",
      "瀛洲咫尺间，是君所居处。",
      "君家谪仙人，昔曾梦天姥。",
      "君将登蓬莱，非比梦中睹。",
      "愿上金银台，复宿琼瑶圃！",
      "君意轻荣华，世人重簪组。",
      "得志抒中藏，于时岂无补！",
      "日日涉关津，莫道风涛苦！",
      "此行过松江，好上春申浦。",
      "日月射楼观，烟波涵舳橹。",
      "航海入燕都，奇气谁与伍！",
      "上林望旌旗，长乐闻钟鼓。",
      "大夫快壮游，何可守环堵！",
      "愧我拜行尘，未能亲饯祖！",
      "君书与我云，近有小㺊蛊。",
      "远辙柅双轮，劳人茧两股。",
      "我闻欲往视，亦为二竖阻。",
      "张敏与高惠，当以梦中许。",
      "风雪数邮程，关山念旧雨。",
      "今日杨柳歧，后日浮萍聚。",
      "后会虽遥遥，中情寄一缕。"
    ]
  },
  {
    "id": "adcfe4dbd13d5fc9325cc8b18839f4e1",
    "title": "沪尾晓望",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "三面青山一面水，一山云霞连海底。",
      "人家半在画中看，结水为邻山为市。",
      "我来此地欲登舟，风信迟人二日秋。",
      "昨夜月明船上望，碧天如水入云飞。",
      "水气腥臊船气热，轻移小艇岸傍朅。",
      "雨送海风入艇凉，半夜归潮两岸啮。",
      "潮头已落岸头高，晓天曙色鸣波涛。",
      "帆樯尽在日中悬，日出峰容处处多。",
      "峰头犹含昨夜雨，苍崖翠滴浓于乳。",
      "高从东岸望汪洋，远天树树青可数。",
      "今朝喜得饱眼看，潇洒不知行路难。",
      "地经百里风景异，归向舟中话故山。"
    ]
  },
  {
    "id": "adcfe4dbd13d5fc9ebf3ef48e0f7b7be",
    "title": "九十九峰歌",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "乾坤奇气磅礴布，东南海岱巨灵护。坼地擎天一臂撑，九十九峰空际露。",
      "一峰摩空一峰从，空中密排青芙蓉。森然突兀放玉瓣，朵朵太古烟云封。",
      "有时风云气拂郁，剑锋如从指边出。骈列巨刃倚天扬，鬼斧神工出旋没。",
      "丹赭晴霞捧赤城，照烛炎洲明复明。芒棱四吐如怒火，炙天不热天亦惊。",
      "羲和日御行不得，重轮欲度便倾侧。返照扶桑神鸟迷，倒影沧海蛟龙吓。",
      "云出如拥蚩尤旗，摇曳云头云不移。三十三天星斗动，前峰、后峰相奔驰。",
      "前峰、后峰作人立，或俯、或仰、或不及。中有一座鲁灵光，次第肩随分等级。",
      "我欲与之成百人，风雨未化蓬莱身。欲求女娲补天石，补此一缺归陶甄。",
      "山灵告我无庸补，大块有时缺抔土。留此一角后人看，海山千秋与万古！",
      "我闻中原九十九，曲河千里、百里为一波。京师九十有九淀，一淀一薮如江沱。",
      "天地山泽必有偶，斯峰因之变嵯峨。又闻衡山九向有九背，一转一面成一态。",
      "斯山崴嵬互阴阳，面面望之生光怪。西蜀奇峰与此同，岛屿无此青玲珑。",
      "去岸二十一万里，熬波浴日东海东。"
    ]
  },
  {
    "id": "adcfe4dbd13d5fc92481d7c4c7cba473",
    "title": "行路难",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "虎可驯兮龙可攀，石能渡海舟登山。尘途咫尺不可过，世人惟有行路难！",
      "北风白日天地阔，荆棘忽生顷刻间。蓬莱弱水千万丈，人情变幻为波澜。",
      "听我歌，行路难。壮士徘徊何所往？拔剑斫地一身宽。"
    ]
  },
  {
    "id": "adcfe4dbd13d5fc9d83f83966cb3f60d",
    "title": "乞酒后再借书，与林十郎",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "古人读书下以酒，胸中云梦吞八、九。我今爱酒佐以书，举杯好开谈天口。",
      "与君乞酒兼乞书，一编酒难还赵书。不然倘能为我浇磊块，送归君家百尺楼上悬。",
      "海内梨洲有述作，一部「明夷待访录」。大名久已雷贯耳，偶睹应能蒙刮目。",
      "名山五岳不能游，奇书一览当九州。酒兴若浓狂歌起，放声一读天地秋。"
    ]
  },
  {
    "id": "adcfe4dbd13d5fc9ea3277f994b33634",
    "title": "国姓涛歌",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "鲸鱼跋浪沧溟里，岛屿无云雷声起。波涛澎湃天低昂，气满尾闾飓风止。",
      "千秋万古常喑呜，自是孤臣心不死。孤臣有谁气拍空？明人姓郑、名成功。",
      "唐王赐与国同姓，天荒地老开鸿蒙。昔日中原纷战骑，为鹍、为鹏风摩翅。",
      "英声直震大江南，钱塘铁弩三千避。海枯不见孤臣心，潮落常满英雄泪。",
      "泰山横流不能啮，咤𠮟空有冲霄志！归来厦岛天无光，地窄不足供徜徉。",
      "宗悫长风万里浪，回头东海望炎荒。喝石可渡无巨浸，投鞭可断无汪洋。",
      "骑鲸直入鹿耳门，海若辟易湘灵奔。波浪风云生指顾，鳌柱如山日月吞。",
      "蜑水蛮乡拔荆棘，三十六屿澎湖侧。岛中忽现蜃气城，海外自成蛟龙国。",
      "喘息不觉生雄风，当时早已气如虹。天倾欲将一木拄，时携匕首摩苍穹。",
      "划断鸿沟不纳款，欲与华岳争累卵。忽呼渡河宗泽薨，此恨填海海难满！",
      "秋风喷礴作洪涛，忠臣气比秋风高。唏嘘千里皆黑色，翻腾万籁为怒号。",
      "日出扶桑不彪炳，龙蛇浮沉大力猛。如山、如雪挟船飞，海人谓是「长鲸影」。"
    ]
  },
  {
    "id": "adcfe4dbd13d5fc97d30111e19c20530",
    "title": "银",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "洪垆大冶不鼓铸，日本之银天下布。团圆握之不盈把，易取货物纷无数。",
      "光芒宝气在腰间，不畏饥驱不畏寒。刓尽廉隅争资借，关津不惮行路难。",
      "不胫而走似铜凫，贾人坐拥千金躯。圆轮径寸利涉远，鬼物不敢萌揶揄。",
      "中国银山高崱屴，利源乃让东洋国。鬼夷挟此得自雄，孰使流通无壅塞？",
      "古来为国收利权，太公乃有九府圜。中华久不为此计，取利于民民日艰。",
      "东洋幅𢄙本穷窘，中国大度来蛮蠢。失笑辄看龙子银，幕面特书「大日本」！"
    ]
  },
  {
    "id": "adcfe4dbd13d5fc90d2fbcf9ce11f5dd",
    "title": "题海外蓬莱图",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "大海波涛断复连，撑起炎洲半壁天。沧溟路绝风云渺，鸿蒙世界开人烟。",
      "安得泰山一枝笔，写作奇观空际悬！悬之咫尺有万里，大块无垠水无边。",
      "我思盘古凿混沌，斧凿到此生劖镌。又思共工触不周，触柱为山缺半偏。",
      "山头日月自昼夜，山下沧海自桑田。奇气郁勃凌中土，独回万水为西旋。",
      "上作赤乌窟，下作蛟龙渊。中包小蓬壶，珠屿水中圆。",
      "又有玉山可望不可即，日出插霄玉柱鲜。回望燄峰九十九，烛地熏天火欲然。",
      "一热、一寒分冰炭，八潼关里雪绵绵。台地无霜、无雪年复年，山灵狡狯弄使夏泽坚。",
      "北极何处鸡笼屿，遥与香炉烛峰相清妍。灵气鼓荡山河动，鹿耳门涛摇星躔。",
      "秋风万仞磅礴吐，鲸鸣欲簸昆仑颠。奇奇怪怪无不有，敢问十洲、三岛谁真仙？",
      "当年徐福不可到，未将地与秦人传。留之一千万万日，张槎始来天上船。",
      "船中载得王维笔，画到蓬莱笔不全。落笔万丈惊五岳，纸上时有烟霞穿。",
      "求之愈即去愈远，仙山疑在化工前。我居蓬莱乾坤惯，依稀认得秋毫巅。"
    ]
  },
  {
    "id": "adcfe4dbd13d5fc9d73430154b1b4d3d",
    "title": "述事，与乃营书后",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "历尽巉岩经沧海，一波未平一波骇。经尽波涛涉崎岖，一崄未终一崄逾。",
      "我行已过千山万水路，胸中空有明月珠，眼中空有方壶图。",
      "回头试说风尘事，疲于津梁否耶无？初入鏖战荆棘里，心似荆卿怀利匕。",
      "怵惕谈笑两有馀，水濡火热气不靡。下场蹭蹬涉关津，风云泥涂在一身。",
      "方把心情惊爨尾，又将况味尝劳薪。归来秋风飒飒鸣，耳边犹有波浪声。",
      "无端霹雳空中下，报道孙山名下名。自是文章憎命达，利锁名缰苦难脱！",
      "雷焕剑藏十年光，卞和玉受双回刖。萧萧飕飕寂静间，君书寄来自前山。",
      "大罗误传青鸟信，激水若怒蛰龙蟠。君遭与我俱落拓，君更穷途受飘泊。",
      "人生无数翻覆事，吹箫莫唱「声声错」！聪明本与命为仇，华亭老子倒骑牛。",
      "想其睥睨人间世，习见积薪颠倒成玉邱。君不见驽马立仗在御阶，骅骝骐骥骨如柴。",
      "又不见野雀献瑞上玉堂，麒麟鸾凤惊不祥。笑余枉学屠龙技，技成三载无所试！",
      "与君相倾杯酒中，酒酣一座生雄风。与君相话夜灯下，灯残千里知音寡。",
      "去日得交张汝南，把臂共发千秋谈。汝南已死不可作，辄作栖风苦雨不可堪！",
      "琴书几席时相贶，雄心因之减二、三。此意惟君得深悉，今日徘徊无所质。",
      "一纸遥寄王郎歌，明日云山相对出。"
    ]
  },
  {
    "id": "adcfe4dbd13d5fc9963da124d43a128a",
    "title": "寄澎湖许芬四首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "君居澎湖我台湾，相隔一海复一山。去日相晤南闽关，今日相逢云漫漫。",
      "安得沧海生鳌柱，为君朝往暮复还！沧海深，不见底。",
      "凭藉片帆送一纸。君倘能再来，何论重重有云水！"
    ]
  },
  {
    "id": "adcfe4dbd13d5fc9963da1249f1df36d",
    "title": "寄澎湖许芬四首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "文字相逢有前因，形虽未交神先亲。君昔来鹿渠，犹未识君为何人。",
      "读君之诗见君真，明日闻君起行尘。风为客，月为邻，至今怀之水粼粼。",
      "今秋访我闽闱里，抵掌矮屋生阳春。乃信杜公不欺我，文章有道交有神。"
    ]
  },
  {
    "id": "adcfe4dbd13d5fc9963da1246f850389",
    "title": "寄澎湖许芬四首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "分道出闽天，不复睹君面。归路茫茫阔于海，归心人人疾如电。",
      "回首遥望澎湖峰，一笠云垂渺不见。远寄新诗写性情，秋风木落飞片片。",
      "问君在何方？浪如山，波如练。"
    ]
  },
  {
    "id": "adcfe4dbd13d5fc9963da124aabed762",
    "title": "寄澎湖许芬四首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "一雷空中起，痴龙昂首视。元珠知见遗，帖耳沈于水。",
      "犹望同群有飞升，不自持竿亦同喜。千佛名经不见君，想是齐落恒河里！",
      "此间无数古今人，沉没其中等微尘。惟有豪杰能自立，时吐光芒惊鬼神。",
      "愿君手持一寸铁，上摩日月下霜雪，鍊作干将长不缺！",
      "天地有浑沌，此器不磨灭。他日相逢将剑说！"
    ]
  },
  {
    "id": "adcfe4dbd13d5fc9f33036330abd8c33",
    "title": "崇武观渔歌",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "如山波涛蔽天际，叶叶舟为浮波系。千樯万网烟水间，网得大鱼高于山。",
      "以鱼钓鱼巧作饵，鱼傍舟行不知避。港湾鱼小海鱼肥，随潮暂远暂忘归。",
      "日暮风云四海黑，昏迷天地波无色。渔人由来海为家，东西南北亦嗟呀！",
      "泼刺鳣鲔与鲿鲨，行行不但摸鱼虾。舟头时有鳌梁度，橹为摇曳波心路。",
      "云中或见龙爪张，舟为回避向汪洋。停舟偶到乌龟屿，千尾万尾纷纷举。",
      "驶帆远过澎湖沟，大鳞、细鳞水际浮。出海小舟傍大舟，小者打桨、大者流。",
      "岁岁为渔逐海利，直从闽海到温州。出没烟波忘餐饭，天寒一饮当穿裘。",
      "雨中蓑衣兼箬笠，群鱼结队争呷唼。舟人雨中为畏途，渔人雨中为利涉。",
      "冬尽岁残不归来，生成海上事游猎。大鱼为盐小鱼乾，天青日赤鱼满滩。",
      "小鱼腌脍大鱼刓，割鱼曝炙肉团团。网得鲂鱼味尤美，削肉渡海作甘旨。",
      "春晴放棹始回归，归到家中妇子喜。贩鱼过海收厚利，愿君莫厌风波靡！",
      "君不见西夷捕鲸碧海中，冰山万仞无旭红。火轮冲冰或粉碎，牵出长鲸高隆隆。",
      "又不见夷人捕鲸卖鲸油，烛龙下照夜不幽。海上烟樯日磅礴，任公大鱼三载求。",
      "人生牟利忘蹭蹬，地上风波尤凌竞。我来崇武观打鱼，渔人起我望洋兴。",
      "渔人低头听我歌，我歌月色满山多。山下潮声夜深起，回望台天淼淼水。"
    ]
  },
  {
    "id": "adcfe4dbd13d5fc9ad18ee6ec0b132c7",
    "title": "台湾土匪纪事",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "立国有大纲，时势在提挈。",
      "太阿一旁落，皇图四崩裂。",
      "去年□□侵，人心徵固结。",
      "鲁殇执干戈，并儿磨箭筈。",
      "处处争守陴，机械为敌设。",
      "忽闻和议成，金瓯割数缺。",
      "台地在割中，义士皆卷舌。",
      "倾心事皇家，见摈得金玦。",
      "同袍有素心，仇愤无由雪。",
      "况隔天九重，仰首望长觖。",
      "自此人心离，短气失豪杰。",
      "日暗浮霾生，狐狸出躠蹩。",
      "匪人坌牛毛，郊野为草窃。",
      "本非揭竿徒，亦异乘机哲。",
      "不过如骄儿，无父出为孽。",
      "所以民情涣，实由国柄折。",
      "我思此时初，大势未遽跌。",
      "何以枢府臣，国体此嫚亵！",
      "竟将中兴基，欲以偏安列。",
      "柱触共工头，碧呕苌弘血。",
      "我抱杞人忧，闻之肠为热。",
      "路上凄风来，长痛回车辙！"
    ]
  },
  {
    "id": "adcfe4dbd13d5fc91b728658bc36d489",
    "title": "溃兵弃地纪事",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "芒芒赤县州，六合拱神京。蛮夷归鞭笞，殷武善徂征。",
      "维时士用命，拘原尽力争。自从宣宗季，恬嬉为敌轻。",
      "乙酉胜法兰，弃藩与行成。是以朝鲜事，倭人首败盟。",
      "今皇奋威怒，志在吞鲵鲸。谁知势决裂，到处无坚城。",
      "一退鸭绿江，遂丧凤凰营。辽东与山东，岛屿任纵横。",
      "岂无金汤隘，尚有铁甲兵。汪、黄主枢省，陵寝迫震惊。",
      "积弱已不振，一蹶何时兴！我思所由来，兵将不同诚。",
      "济危无韩、岳，上下久离情。暌隔致蛊否，未有不分崩。",
      "可恨行阵士，赴战各贪生！阃内谋不施，阃外士无能。",
      "四郊多垒日，孰为奋请缨！将相今何用，气象空峥嵘！",
      "入辕开府坐，出门除道行。临民事赫奕，遇敌屏息声。",
      "坐谈抒奇略，议和以为名。蹙地日千里，不知辱与荣。",
      "我欲哭秦师，葬汝白起坑。"
    ]
  },
  {
    "id": "adcfe4dbd13d5fc9f515724c3e086f2c",
    "title": "叛将献船纪事",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "国家倾帑藏，百万具一船。",
      "上置穿山炮，下置激火轮。",
      "熬波出巨浪，蒸气成黑云。",
      "海上习攻战，拟扫狂鲸氛。",
      "寄之不得人，如山强负蚊。",
      "今春威海卫，十船成一群。",
      "将者丁汝昌，巾帼而从军。",
      "怯懦不成夫，反侧以事君。",
      "求降附敌人，颜厚徒逡巡。",
      "十重如铁甲，岂谓铁军门！",
      "平生事横行，一旦竖降幡。",
      "北洋为夺气，此罪海难论！",
      "其人服毒死，狗贱何足闻！",
      "不行连坐律，国法何由均！",
      "尾闾狂波泻，沧溟白日昏。",
      "峨峨海上舟，竟使巨鱼吞。",
      "地上称利器，铁车登昆仑。",
      "海上称利器，铁船荡乾坤。",
      "覆辙乃如此，无人器奚云！",
      "枉自开船厂，万亿掷金银。",
      "四海竭脂膏，仓卒付沈沦。",
      "枢府皆屏息，忧惧动至尊。",
      "我谓无海战，陆守势仍存。",
      "割地势乃坏，痛哉海沄沄！"
    ]
  },
  {
    "id": "adcfe4dbd13d5fc913b77501b2e60028",
    "title": "冬至日家祭有感",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "陆游家祭日，不见王师来。",
      "告考无喜信，一恸泣蒿莱！",
      "肃肃孙子曹，拜跪趋堂阶。",
      "年少无忧思，何知事可哀！",
      "我在沧桑内，零泪滴苍苔。",
      "仲冬风雪下，阴气横九垓。",
      "乾坤已荒老，天地满尘埃。",
      "为时经易岁，人事长悠哉！",
      "生命既不辰，自甘为弃材。",
      "行踪羁远海，坟墓守南陔。",
      "富贵非吾愿，溷迹于舆儓。",
      "时乱身愈重，韬晦复何猜！",
      "载拜捧觞豆，莫上黄金台！"
    ]
  },
  {
    "id": "adcfe4dbd13d5fc9de2e966dfe63b2a9",
    "title": "咏怀四首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "九十九峰天，千秋缺一角。",
      "万里金汤城，乍为寒烟剥。",
      "沧海微尘扬，黄河末流浊。",
      "谁知桃源中，乃先变汉朔！",
      "我有足与缨，咸池不足濯。",
      "天意与民心，尚皆在冥漠。"
    ]
  },
  {
    "id": "adcfe4dbd13d5fc9de2e966dafb1de76",
    "title": "咏怀四首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "托迹尘灰中，萧然无一事。",
      "蛮触自纷纷，高闲见余志。",
      "山海一年间，■偬风景异。",
      "出门何处行，途有蕃马辔。",
      "马嘶知俗殊，风鸣识秋至。",
      "堪叹日暮天，变态如斯易！"
    ]
  },
  {
    "id": "adcfe4dbd13d5fc917959c01980abe45",
    "title": "吊郑延平",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "天尽接海水，突兀岩岛横。至今风雨夜，时闻人马声。",
      "层波出洪啸，互答长鲸鸣。痛哉骑鲸人，一去水泙泙！",
      "拓地辟荆榛，绣壤错经营。志气无六合，虎视蛟龙争。",
      "千秋鹿耳门，风静怒涛生。废楫在海底，曾至金陵城。",
      "至今吴、越间，耳震孙郎名。千丈晴霞出，犹疑为旗旌。",
      "遗志不得伸，海大为不平。舆图归一统，庙貌褒忠贞。",
      "昔年游赤崁，春秋礼齍盛。闲登望海台，兴废几时更！",
      "仿佛崖山麓，孤臣痛哭情。我朝君犹恨，况为外夷并！",
      "古城有遗址，白日穴鼯鼪。阴风扑人面，大厦重见倾。",
      "郑公今不作，当世谁支撑！神州竟中绝，无复古簪缨。",
      "望风长叹息，头发空鬡鬇！"
    ]
  },
  {
    "id": "adcfe4dbd13d5fc92607272e4133f0f3",
    "title": "怀蓝襄毅",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "海疆起戎马，七日陷全台。",
      "争望王师至，慷慨蓝侯来。",
      "舟楫上鲲身，风利布帆开。",
      "指挥悉如意，澄清见将才。",
      "小丑不足数，大敌何有哉！",
      "海岱千里间，事后薙蒿莱。",
      "最难戎幕里，帷幄储真材。",
      "鹿洲蓝先生，文治佐鸿裁。",
      "至今海山际，文章达上台。",
      "谁知陵谷事，扫地如尘埃！",
      "怀古心滋戚，感时心愈哀。",
      "当初凭眺地，处处生莓苔。",
      "三年兵燹内，楼舍为煤炱。",
      "礼乐亦已废，坛庙况又灾。",
      "鲁国有诸生，抱器耻徘徊。",
      "招魂望漳浦，酌酒祭一杯。"
    ]
  },
  {
    "id": "adcfe4dbd13d5fc92a37ad5fcb30a3b5",
    "title": "招隐六章",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "古人轻荣华，脱组山中去。",
      "常恐世人知，白云最深处。",
      "我本谋世人，何慕猿鹤御。",
      "只因天地非，不觉尘途淤。",
      "商山有紫芝，采之终朝茹。",
      "卧听寒泉鸣，起视霜天曙。"
    ]
  },
  {
    "id": "adcfe4dbd13d5fc92a37ad5ff57f6444",
    "title": "招隐六章",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "入山一以深，遂生古薇蕨。",
      "采之无所贻，食之甘如鳜。",
      "孟春草木多，生机常泼泼。",
      "回首望乡闾，棘荆生庭闼。",
      "居者罹忧患，去者为蹙额。",
      "何为溷世人，盗泉以疗渴！"
    ]
  },
  {
    "id": "adcfe4dbd13d5fc92a37ad5fc30916a3",
    "title": "招隐六章",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "章甫适越邦，衣裳居裸国。",
      "虽不相往来，未免相疑惑。",
      "南山有雾豹，非时长晦匿。",
      "知几有哲人，焉可被时识！",
      "时世日以非，浮光日以昃。",
      "故里等殊方，瀛海同荒僰。",
      "去去勿复迟，前山足登陟！"
    ]
  },
  {
    "id": "adcfe4dbd13d5fc9e08e4e2e23183a3f",
    "title": "检疫叹",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "睢盱海东国，其俗与人殊。",
      "暴殄待人物，行与疫鬼俱。",
      "检疫入人家，横将老幼驱。",
      "刀圭及针药，刲剖死人肤。",
      "云欲免传染，须焚死者躯。",
      "到处人惶惶，有病应受俘。",
      "不许在家养，病院非虚拘。",
      "或有讳病人，一死如偷窬。",
      "亦有无病人，羸黄以病诬。",
      "封守死者家，禁锢七日逾。",
      "彼谓行善政，防患无不孚。",
      "将彼作疠看，自是愚人愚。",
      "愚人死犹可，检疫呼杀我！",
      "疫死柔于水，检死暴于火。",
      "水火两无情，万物为么么。"
    ]
  },
  {
    "id": "adcfe4dbd13d5fc9569e44d3af5c1780",
    "title": "猛虎行二章",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "林际腥风来，茫茫天地黑。",
      "路人皆走藏，喑呜群动息。",
      "不知何妖魅，有牙兼有翼。",
      "或疑为天狗，化作狼与蜮。",
      "攫人靡孑遗，充作饥肠食。",
      "食人亦何求，聊为造化贼。",
      "朝出吮人皮，夕作齰人腊。",
      "路旁蝇蚁盈，纷横肩与骼。",
      "邱山何累累，云是死者馘。",
      "一见猛兽蹄，行人丧精魄！"
    ]
  },
  {
    "id": "adcfe4dbd13d5fc9569e44d3b44f1e0a",
    "title": "猛虎行二章",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "城邑人所居，於菟聚其处。",
      "髑髅纷满前，攫人逐人去。",
      "士女觳觫行，纤纤倍忧虑。",
      "咆炰入市廛，磨牙为刀锯。",
      "搏噬无瘦肥，跳踉无餍饫。",
      "室有死人头，途有殷血淤。",
      "不闻啼哭声，有声将来觑。",
      "岂真天地昏，欲将人类除！",
      "且储弓与刀，禽生勿犹豫！"
    ]
  },
  {
    "id": "adcfe4dbd13d5fc9ccbc0fa44a5de3ef",
    "title": "望蓬莱山有悼",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "海上蓬莱山，自是神仙闼。琼瑶削作台，琳琅排作阙。",
      "仙人凌云出，望之心目豁。谁知阅沧桑，仙山亦轇轕！",
      "沦汨苍茫中，滔滔海水阔。残破不可知，中流剩一发。",
      "日出照深渊，黤𪒿见仿佛。既作妖螭居，复变鬼狐窟。",
      "人类想无存，岧峣枯髅骨。时或洪流涨，浮沉见凹凸。",
      "可叹蓬莱峰，年年海底没！海底何所有？鼋鼍来窸窣。",
      "海中何所见？鲸鲵弄溟渤。海屋添筹翁，声噫气复郁。",
      "日与鬼蜮邻，频年无一物。"
    ]
  },
  {
    "id": "adcfe4dbd13d5fc92c3ec28e5ecb15f1",
    "title": "书后柬张汝东",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "昔年哭君兄，君侄才弁髦。",
      "别来今几载，君侄如我高。",
      "门前松柏树，垂垂添须绦。",
      "伊昔倚松人，墓草长蓬蒿！",
      "言之心为摧，泪比鹿门涛。",
      "当时同应试，气欲吞巨鳌。",
      "岂料到今朝，末路如斯遭！",
      "君兄已不知，君泪应滔滔。",
      "生离与死别，秋风为怒号。",
      "时事况已矣，身世随鸿毛。",
      "背中无六翮，安能万里翱！",
      "死者在黄泉，有时共号咷。",
      "剑缺徐君树，笔挫班超毫。",
      "凄风习习来，仰首望星旄。",
      "不见故人面，常想故人袍。",
      "倘见君兄子，勖之古贤豪！"
    ]
  },
  {
    "id": "adcfe4dbd13d5fc9cc2c9121ef658e34",
    "title": "暴雨险涨纪事",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "日没江河翻，狂涛天上泻。",
      "急电催迅雷，冲飙万瓦下。",
      "雨箭穿飓风，石壁不受射。",
      "路人急奔豚，不知为旦夜。",
      "道途水接天，无处认桥跨。",
      "匉訇山石声，举目无完舍。",
      "予坐读书斋，但见屋有罅。",
      "积潦难出门，淋漓无枕藉。",
      "三日见晴空，如囚得援赦。",
      "开户逢行人，半多求屋借。",
      "由来二百年，未闻此叹诧。",
      "连村或水浮，沮洳无塘坝。",
      "亦多付漂流，鸡犬人物化。",
      "川涨陷邱陵，田畴没䆉稏。",
      "屈指百里间，荒芜忽如乍。",
      "窃疑造物心，年年不宽假！",
      "疠疫与兵凶，更番成迭驾。",
      "盗贼夷狄横，兼将奇灾嫁。",
      "静思浩劫中，在在足惊怕。",
      "盲风怪雨来，何敢生诅骂！",
      "六月且披裘，时序无冬夏。",
      "放怀作诗歌，泪随风雨罢。"
    ]
  },
  {
    "id": "adcfe4dbd13d5fc9bc849c58c1196d3a",
    "title": "送梁子嘉先生归粤长歌",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "西风海上来，江湖秋已疏。天涯远游子，日色冷菰蒲。",
      "蒲帆天外去，忽忽浪花粗。行客悲不已，远望绝平芜。",
      "故乡在何处？回首水云区。岭南近如何？未得一纸书。",
      "衣锦滞他方，富贵亦唏嘘！况为失路人，不如归乡闾。",
      "我送先生行，欲挽先生裾。先生昔来时，台海金汤如。",
      "班生从戎幕，曾见海氛袪。维时法兰西，遂为强弩馀。",
      "兵气倏忽消，辐辏纷舟车。先生半隐宦，拓地开菑畬。",
      "台阳富山海，山人亦足鱼。先生于山中，永以爱吾庐。",
      "谁知浩劫兴，割地等商于。欃枪无人扫，千里为邱墟。",
      "先生攘袂起，有愤不得摅。朝廷有子兰，枉哭申包胥！",
      "仓皇戎马间，南北行趑趄。越海去复来，囊橐无宿储。",
      "不见汉衣冠，所遇多駏驉。关津不易过，寄迹嗟籧篨！",
      "当年华屋处，再过无人居。伏莽时时起，十室九室虚。",
      "沧海扬尘后，无复返其初。先生长太息，决计问归途。",
      "君家粤东路，地即古番禺。亦曾遭英夷，夺去海膏腴。",
      "伊昔林文忠，至死三叹吁！有计不得行，谋国误奸诬。",
      "虎门铸大错，筹策至今纡。茫茫五虎洋，万国来揶揄。",
      "汪、黄今再生，遗祸遍海隅。粤海虽粗安，虢亡行及虞。",
      "今日广州潮，轮舶环郡郛。山海失岩阻，黔首其挛拘。",
      "君归亦何乐，聊为妻孥娱。我思祸乱中，素志不可渝。",
      "祖生中流楫，气足吞羯奴。西夷侮我甚，谓我无良图。",
      "瓜分指中夏，囊括鼓咙胡。我笑夷人眼，咫尺见糊模。",
      "岂识中华势，衰乃盛之符。君归求黄石，慎保千金躯！",
      "见说粤西峤，胜、广已蠕蠕。草寇启汉、唐，此岂为之驱！",
      "可怜兵燹灾，到处无或殊。君地与毗连，曷胜望苍梧！",
      "滔滔郁林水，须虑走湛卢。官军成铅刀，不足张威弧。",
      "我辈何从计？不禁碎唾壶。时事且勿悲，请为君歌呼！",
      "去年见君面，一拜识眉须。嶙嶙耸傲骨，迥异风尘趋。",
      "逢人辄面质，不为时俗谀。诗文在正声，瑰异过璠瑜。",
      "我读「钓龙歌」，高调入云衢。稽康广陵散，不道今未无。",
      "有作皆唐调，绝不为喁吁。伤时生感喟，杜诗与泪俱。",
      "平生复萧索，阅历貔生貙。愧我非终童，未能弃关繻。",
      "空送先生去，不共先生徂。秋风吹远道，落叶客身孤。",
      "东西马首瞻，怅惘失朝餔。遥遥沧海上，帆片有云铺。",
      "一去难复逢，望君眼亦枯！粤山千万重，君去飞舳舻。"
    ]
  },
  {
    "id": "adcfe4dbd13d5fc9e79b5879bb460cb9",
    "title": "再送梁子嘉先生三首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "十载寓台湾，四载经危乱。",
      "寇氛及台南，行客中肠断。",
      "故旧与新知，存者不及半。",
      "先生亦且行，舣舟于海岸。",
      "海有函谷关，鸣鸡度待旦。",
      "回首望东洋，洋轮来汗漫。"
    ]
  },
  {
    "id": "adcfe4dbd13d5fc9e79b5879e68816da",
    "title": "再送梁子嘉先生三首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "君入台南城，相逢无一识。",
      "短衣脚不袜，衣垢面黧黑。",
      "访旧过军门，阍人先作色。",
      "及与刘帅谈，共争问消息。",
      "往事那堪追，人去来何益！",
      "徘徊异域间，不如复归得！"
    ]
  },
  {
    "id": "adcfe4dbd13d5fc9e79b58799a8cae58",
    "title": "再送梁子嘉先生三首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "昨日先生书，言归及秋馀。",
      "今秋已将尽，难驻先生车。",
      "凉风起天末，木落声徐徐。",
      "沧海日已深，故园日已疏。",
      "作客虽云乐，未若在家舒。",
      "何以远送君，白云近所居！"
    ]
  },
  {
    "id": "adcfe4dbd13d5fc99c0936e9e80f325d",
    "title": "雨后述事",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "春深草木苏，万物思雨泽。勾萌欲发生，原野资膏液。",
      "连旬无雨云，生意咸欲息！年来况歉荒，粒米等圭璧。",
      "一金八、九升，携囊难告籴。雨膏复不行，嗷嗷安求食！",
      "去年徵敛苛，不念民饥色。今春迫徵期，无地为逋客。",
      "不知上天心，何以处苍赤？此邦硕鼠多，民物皆不惜！",
      "天苟为旱灾，彼且啖人腊。时事无一堪，言之填胸膈！",
      "昨夜闻迅雷，不觉喜跳踢。天有爱物怀，一雨救穷阨。",
      "大者如倾盆，细者亦滴滴。可怜未多时，不及起枯塉！",
      "水源乏雨滋，末流不洋溢。慰情却胜无，此际可多得？",
      "我作喜雨诗，农夫有忧戚。救死尚未能，税敛来相迫。",
      "安得兼雨金，万民皆悦怿！"
    ]
  },
  {
    "id": "adcfe4dbd13d5fc948a119eb8c6ba163",
    "title": "有所思，效玉台体十首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "我读「玉台诗」，芬芳沁我肠。诗人逸兴多，香草托彷徨。",
      "芍药思渺渺，蒹葭水苍苍。千古作寓言，美人在西方。",
      "西方竟何许？求之见荒唐。昨云晤宓女，旋觉梦王嫱。",
      "所居必金室，所倚必雕梁。一鬟千万值，一身百宝妆。",
      "我诗亦此意，意与美人长。"
    ]
  },
  {
    "id": "adcfe4dbd13d5fc95be320ccc8330cf4",
    "title": "在阿罩雾同林十偶眺",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "一路看山来，山尽是君屋。",
      "翚革罗峰峦，清华湛水木。",
      "入君书室中，琅环径重复。",
      "沧桑存灵光，变迁忘陵谷。",
      "与君为清游，亭台藏山腹。",
      "登临望大墩，芜城蔽林麓。",
      "炎峰接远天，夕阳满平陆。"
    ]
  },
  {
    "id": "adcfe4dbd13d5fc90f9fdaa7d8d5e12d",
    "title": "王君友竹索题简端",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "相闻不相识，日日望新城。每逢北人至，辄询君姓名。",
      "君家在何处？迢迢新竹路。忆昔承平年，驱车城外度。",
      "可惜迟闻君，彼时未回顾！一自丧乱初，始得君素书。",
      "知君诗学好，展卷再欷歔！灰烬兵燹中，播土扬琼琚！",
      "伤心各悽恻，将诗慰离索。卷里起秋声，中有胡笳拍。",
      "陆公昔乱离，哀音鸣郁噫。至今呼望帝，千载有馀悲。",
      "杜陵不可作，愿君长咏诗！"
    ]
  },
  {
    "id": "adcfe4dbd13d5fc9d2792265cdc45f1c",
    "title": "陈生丐题琴砚图",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "中郎绿绮琴，衰汉流沙漠。",
      "米家海岳砚，宣和尤虏掠。",
      "名士所宝储，乱世等残箨。",
      "当日席上珍，此日泥中蓄。",
      "子女与玉帛，同时填沟壑。",
      "况是玩好间，何足铸金错！",
      "莫怪名士身，自视常丑恶！",
      "何来陈元龙，意气独磊落！",
      "有琴不破碎，有砚不唾辱。",
      "兵燹出劫灰，灵光存殿阁。",
      "一弹再三叹，摩挲风云作。",
      "不知是何世，高唱回风曲！",
      "兴到走龙蛇，谁能为缚束！",
      "逍遥闲中趣，几忘有荼毒。",
      "照影绘为图，人苦我自乐。",
      "我愿同之游，赏音看挥霍。",
      "他日留名山，知有辽东鹤！"
    ]
  },
  {
    "id": "adcfe4dbd13d5fc9182e6f19b0d0ea91",
    "title": "座上赋赠林十",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "南风送君来，复欲送君去。溪口茫茫云，山头重重树。",
      "去年见君时，莺啼花满路。今年君来过，落花乱无数。",
      "麦秋风正凉，相逢各道故。君今隐芦墩，为农老朝暮。",
      "入山虽不深，避俗已得趣。课芸即为诗，劝耕亦寻句。",
      "种秫三十区，陶家备酒具。竹林有阿咸，时来相亲附。",
      "每于畎亩中，白云聚朋屦。君诗学襄阳，令人生遐慕。",
      "携家鹿门山，青年竟高步。缔交我独初，谈心坦怀布。",
      "昔日入中原，邮书当面晤。航海去复回，屈身为井鲋。",
      "功名付悠悠，不食甘匏瓠。即今离乱馀，寓公随处寓。",
      "云山异昔时，人物无孑煦。鞭扑马牛忙，催敲鸡犬惧。",
      "竭泽苦猎渔，挈瓶艰挹注。读书最萧条，无以供租赋。",
      "况又干戈年，时时求委输！兵连与祸挐，乾坤纷鼓铸。",
      "壮士孰为牺，吾徒皆守兔。桃源不可期，栗里君小住。",
      "今日偶逍遥，行踪冲罩雾。迢递到鹿溪，轻车来如骛。",
      "向余索诗编，吟声出韶濩。理乱了不闻，忧乐复何顾！",
      "相对两诗囚，书城搜积蠹。高歌十宜楼，「南华」生解悟。",
      "明朝送君行，报余须尺素！"
    ]
  },
  {
    "id": "adcfe4dbd13d5fc9c106569618786d6c",
    "title": "题施梅樵祖母像",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "台湾昔盛时，母家方繁丽。",
      "爱子趋堂隅，名孙绕阶陛。",
      "灼灼鸣珂坊，前儓而后隶。",
      "结交刺史侯，豪宗开戟第。",
      "母也居华闺，绮罗供娄曳。",
      "林下夫人风，城中慕高髻。",
      "富贵博欢颜，经营由贤裔。",
      "如何原涉家，忽为尹君弊！",
      "亡命走江湖，埋名局天地。",
      "叹息酷吏威，顿使名门替！",
      "母也居梓枌，闾日倚垂涕。",
      "阅历及沧桑，流离满尘世。",
      "洛市经战场，泰山作刀砺。",
      "王母独崔岿，天孙为拱卫。",
      "始觉皇娲年，崦嵫景未逝。",
      "翼起有贤孙，簪缨又克继。",
      "祖妣痛音容，丹青存髲剃。",
      "昨日素车帷，汉仪备葬祭。",
      "追远生孝思，慨僾写真谛。",
      "想见君先子，黄泉含笑睇！"
    ]
  },
  {
    "id": "adcfe4dbd13d5fc94caf307e451304cc",
    "title": "外国保护纪事",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "君不见山人委肉饲饿虎，空望𧲣虎守门户？急时篱下暂相依，终见攫人充饥肚！",
      "又不见苑监驱狼牧羊群，一狼能使千羊奔？弱肉强食既悬绝，系援凭藉何由存！",
      "堂堂中国不自强，忍言扶持借西洋！假令吴、楚保周、鲁，徒取戎狄笑禹、汤！",
      "我思康熙、乾隆全盛时，彼时早已侈西夷。詟伏天威供职贡，闭关屏绝无一辞。",
      "飞车奇肱皆悚惕，呼毒古莽任鞭笞。降至后人乃积弱，弱势非由力不足。",
      "但夕苟延上下暌，遂使燕安生鸩毒。文恬武嬉无所筹，有兵、有将如赘疣。",
      "昔贤大法弃不用，西人机巧奚足收！九夷八蛮迫宇下，四皇六帝王可假。",
      "中华有气久不扬，今且灭裂无风雅。强借兵威护吾疆，长使山川颜如赭。"
    ]
  },
  {
    "id": "adcfe4dbd13d5fc9d27f950d5a175d75",
    "title": "公医行",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "东人以官来作医，生者、死者医不知。推门入室验病人，瘦黑肥黄皆药之。",
      "食药而死须湔肠，剖腹看脏浇以汤。食药不死病在床，驱入病院身频量，以身短长量药方。",
      "十人入院九人僵，僵者闻之火彭彭。闻说台北路，健者出行弱者藏。",
      "不知彼王为仁惠，老幼渡海人成行。"
    ]
  },
  {
    "id": "adcfe4dbd13d5fc91efe1189af69c6c7",
    "title": "公娼行",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "华人以娼为败风，东人以娼作奉公。王家徵税夜夜同，公娼厅事明灯红。",
      "插花盈头发一蓬，花布裹身舞氋氃。贴腰作褥系腰后，人各一端摇玲珑。",
      "比目交颈记点钟，无遮、无碍雌与雄。从此烟花添故事，不须羞涩如吴侬。"
    ]
  },
  {
    "id": "adcfe4dbd13d5fc918e8897bf3a624c2",
    "title": "清洁行",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "西人、□人重清洁，风景当前谁破裂！洒扫庭除三尺能，何劳官吏鞭棰折！",
      "中华此为奴仆事，外洋当作官箴设。朝呼扫地愁马蹄，暮呼扫地怨车辙。",
      "忽闻汹汹剥啄声，巷居妇孺啼呜咽！闲来我过兵火场，粪土如山永不灭。",
      "又尝看杀沐浴房，男女裸游同猥亵。借问清洁人，谁如曳尾鳖？"
    ]
  },
  {
    "id": "adcfe4dbd13d5fc98e44f326ff1b6208",
    "title": "闻客述施孝廉仁思双妾殉节事有感",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "东海扬波海水浅，纵跨双虹行亦蹇。麻姑有憾方平知，大风吹海海难转。",
      "天荒地老一身愁，况有雪霜随风卷。儿女恨与英雄终，石烂海枯泪长满。",
      "忆昨乙未丁苦辛，青衫红粉俱灰尘。施君并挈西施去，一舸云烟远避秦。",
      "谁知浩劫出儒坑，竟作人间一陈人。世乱已拌名节轻，何期两美殉君身！",
      "君之侠骨肝胆粗，家无䃫石掷樗蒲。利刀时断纷缊絮，豪气能驱霹雳符。",
      "挥金买得石崇婢，明灯净簟时相娱。辛卯之秋折桂树，花枝复把黄金铸。",
      "武昌有妓惜别离，新起朱楼藏娇住。阿娇未暖玉楼中，忽然海上生悲风。",
      "铁马金戈破空至，官军报道陷鸡笼！维时我闻心亦碎，书生无从伸长喙。",
      "君言当事能慨慷，时事已非出肝肺。归来对泣有红颜，座上无声惨不欢。",
      "见说携家亦航海，两美争先为凤攀。七月七夕二日后，不堪回首望蓬山！",
      "彰城既失君亦行，辽东有鹤去不还。辽东有鹤去不还，三年君付一梦看。",
      "蓬头婢子泪潸潸，吞阿芙蓉弃人寰。谁道邯郸妾，学步不辞艰。",
      "嘱子堂上婆，回死君怀间。君不见坡仙谪去朝云决，少游死去讴者绝？",
      "君并得之双玉玦，丈夫无成亦快哉，浩浩闽天长积雪！"
    ]
  },
  {
    "id": "adcfe4dbd13d5fc9da4c8476c84930cd",
    "title": "诗函报林十，适又渡海，歌以寄之",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "去年烽火起，君去罩雾里。雾山一一高，君视等鸿毛。",
      "航海一去寻乐土，温陵旧是晋时浦。晋人携家江畔居，当时亦避羯奴苦。",
      "文物衣冠犹俨然，城郭襟海带云烟。忆昔伧荒已千载，得君羁旅又三年。",
      "今年台地烽偶熄，君潜渡海问田宅。山川虽是景物非，疑忌之邦君遁迹。",
      "得君诗函报君书，君已不滞回风裾。一帆波起随急棹，四山月出空精庐。",
      "望君在何处，天长迷海曙。一纸搁山中，无由追日驭。",
      "我向此邦依，何殊荆棘据。闻君挈眷欲重来，叹息故巢难去去！",
      "作短歌，小名署是「弃生」，甘执御。从今富贵功名非吾知，惟望文辞诗卷人间著！",
      "作诗与子且自吟，泪滴青山犹昔心。"
    ]
  },
  {
    "id": "adcfe4dbd13d5fc9863ee5ad27f2ca2a",
    "title": "哀罗山",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "罗山坡陀撑不起，昔年汝南丧于此。山头日出云悠悠，山下溪流石齿齿。",
      "山水依然不见人，见山、见水情何已！登高东望隔数峰，君家去我数十里。",
      "望眼穷时暮霭生，是山、是云杂红紫。遥想冲宇云山中，君居傍山有妻子。",
      "愧我受君临终言，未能春秋时经纪！复遭沧桑剧变迁，有子读书半途止。",
      "国恨家常两不堪，寄书劝学近迂理。君家书卷尚等身，会当携挈究经史。",
      "临风忆君长痛君，有酒难浇君故址。时乱俗殊君未知，安得长言到君耳！",
      "空山招魂何处来，世事似尘人似蚁。纵使化鹤犹得归，难问当时旧朝市。",
      "朝市如今不可言，君之墓草亦已靡。放怀回首望他山，人歌、人哭秋风里！"
    ]
  },
  {
    "id": "adcfe4dbd13d5fc99311fb033b61aadc",
    "title": "哀苗山",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "昔年兵气冲扶桑，为虺、为蛇海上狂。军中惟有哥舒翰，城下竟无张睢阳！",
      "岛夷猖獗不可制，一撮苗山能抵当。台湾破碎已三载，至今人说徐、吴、姜。",
      "徐君勇敢推善战，儒巾结束变戎装。腰下长携三尺刃，手中能擎百子鎗。",
      "冲锋独队遏强敌，出没山林成战场。姜君勇悍亦异常，一时驱虏如驱羊。",
      "吴君统率同一气，义旗一竖神扬扬。诚知大敌未易御，民众骤合非久长。",
      "又况援师不足恃，岂能只手除欃枪！如火如荼敌军至，六月、七月人惶惶。",
      "苗栗山头台安海，西有舟鲛东有狼。为猿、为鹤不可知，数君名在家已亡。",
      "存没死生疑传疑，生死于君两不妨。生为国士死国殇，望风凭吊歌一章！"
    ]
  },
  {
    "id": "adcfe4dbd13d5fc9af272c12825faa32",
    "title": "钓龙台歌，和梁先生子嘉",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "钓龙台，高崱屴，千年故址潮千尺。钓龙台前海水深，钓龙台后风云黑。",
      "于今不见闽王来，犹见闽王钓时台。台对荒祠自今古，台成浮世如尘埃。",
      "闽越王去不复返，海水东流不复转。钓纶下水海水高，长绳系日白日晚。",
      "争道当时禹迹遥，会稽禹穴今岧峣。越国犹馀防风骨，闽山不到神禹轺。",
      "往事迁流思帝子，骑龙、豢龙龙可使。禹王胼胝不到斯，禹王苗裔王于此。",
      "粪除足补神禹功，披荆拔棘东海东。南台山下钓矶石，钓起禹时挟舟龙。",
      "于今海水复扬尘，海中疑有蛟鳞鳞。安得钓台沈一饵，钓断螈螭安八闽！",
      "闽越王是屠龙手，惜哉事汉心不久！夜郎自大轻辟胡，终被汉禽作龙屠。",
      "后有负汉王心粗，请视王台血模糊！"
    ]
  },
  {
    "id": "adcfe4dbd13d5fc9b713cb61d47d07a1",
    "title": "中秋暴风纪事",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "秋空怒涛涌不止，万籁怒号动万里。平分秋色何处看，海风吹立海弥弥。",
      "海潮滂沛上冈陵，海岸邻居没风水。黑云蔽天天色沈，浮壒入云云气紫。",
      "一路山川齐撼摇，千年树木群飞起。南北东西不可知，汹汹声从西北始。",
      "予时道上匍匐行，碀礐礌礐砂砾倾。摐金伐鼓俨临敌，身欲赴前势难争。",
      "皇皇避入人家坐，忽见千船、万船破。空际飘帆作纸飞，眼中老屋如箕簸。",
      "六月、七月暴雨灾，谁知秋半暴风来！天意微茫不可测，天灾重叠下吾台。",
      "嗟嗟陆危海亦惨，海陆无处非祸胎！问苍苍，有馀哀，天昏月黑惟尘埃。"
    ]
  },
  {
    "id": "adcfe4dbd13d5fc9522eddf3f8fe9b29",
    "title": "答林幼春并怀林十及梁钝庵",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "燄峰崔嵬天一尺，峰下诗人林君宅。来诗遥遥怀鹿渠，鹿渠流水冬寒碧。",
      "前日送钝翁，共迟鸿泥迹。钝翁归去不可追，广州山与海天隔。",
      "复有松江食鲈鱼，君家十叔殊难得。寥寥人散天一方，我与君居亦并僻。",
      "安得君向鹿溪游，我向燄峰亦作客。题诗名山祷山灵，回天转海洗尘积！"
    ]
  },
  {
    "id": "adcfe4dbd13d5fc90ece2af042872fd4",
    "title": "吊梁钝庵",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "一年不见梁钝庵，见说已作古人谈。",
      "广州潮际风和雨，曾记游踪到东南？",
      "先生诗笔能使健，时如老骥腾服骖。",
      "五十功名无所就，三千里路犹健探。",
      "先生老境为诗格，自说学诗比高适。",
      "诗篇无多篇可传，将军门下为揖客。",
      "当时方盛汉官仪，幕府橐笔从文螭。",
      "草檄欲取玉鞶带，登筵辄挥金屈卮。",
      "沧桑之后君再至，匪遇山狙即野狸。",
      "晦迹韬光不复出，杜门谢客惟作诗。",
      "逸踪到鹿寻逸侣，索读文诗到予处。",
      "扬子雕虫为我倾，茅容只鸡送君去。",
      "去后君即归广州，竟闻玉树埋荒邱！",
      "庾信哀时赋未就，相如遗稿谁得收！",
      "五虎海门不可见，啼乌落日声啾啾。"
    ]
  },
  {
    "id": "adcfe4dbd13d5fc930450074f87adb92",
    "title": "留声器",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "万籁寂静虚堂风，长腔、短腔出郫筒。一鼓促拍「河满子」，再鼓摊破风入松。",
      "云璈水调殊玲珑，摄以电气贮以筒。芥拾音响归冥蒙，橐籥枢纽相磨砻。",
      "放之满堂为逢逢，倾耳曲折无不通。偷声共诧「声声慢」，动色四顾色色空。",
      "初如湘灵鼓瑟湘江上，旋如洛神通辞洛水中。一弹再叹有馀韵，一望无人无丝桐。",
      "传递语音亦曲肖，又如楚巫翻译出喉咙，石言鬼语非谣童。",
      "购得人人矜奇器，闻者往往惊神工。我谓此事何足异，在昔偃师称小技。",
      "革人歌舞能目招，驱使草木供游戏。顺帝灵巧亦可言，铜人报时按节至。",
      "国初博物有江永，邮筒传声千里致。锼𨬖浑沌机窍开，不须乞灵天地气。",
      "木鸡、木狗并有声，变幻五行易位置。奇巧即在耳目间，未用远徵输巧事。",
      "西洋此器未十年，末巧由来吾吐弃。是器传语况区区，何似传递今古有吾儒！",
      "道德事功留纸上，但凭寸管非机枢。有时馀事弄狡狯，咤叱笑骂杂噫吁，传之千载声声俱。",
      "不第绘声且绘色，活留𡄇咳并眉须。西人亦有文字鄙且拙，廿六字母徒翻切。",
      "拗断嗓子语言粗，虽有精意无由设。时移地易音即差，兜禽僸佅难分别。",
      "得其官骸遗精神，留声机械何须说！炮火有声声震天，西洋制作年复年。",
      "一震不留犹慑敌，兵家阴机能研坚。中华此事诚缺憾，铁马屯军噤不前。",
      "我思此事由人废，群才一出将渊渊。吁嗟乎，留声器，我闻汝声泪为涟。",
      "此间时事不堪述，妇孺啜泣难下咽。劳者莫歌穷莫达，万户吞声何处宣！",
      "愿借汝机托汝械，为记愁苦与颠连。记事比珠哀比弦，传诸大帝钧天广乐边，叩天问帝夫何言！"
    ]
  },
  {
    "id": "adcfe4dbd13d5fc985cafba89a1428cb",
    "title": "幼春邀过罩雾，喜晤其叔林十",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "十年眺雾山，一朝登君户。入门不识谁主宾，纷攫诗书同茹吐。",
      "君家阮叔在堂前，长揖话旧问劳苦。入夜挑灯明月光，瀹泉煮茗论今古。",
      "朝来为指屋后山，山中有亭兼有圃。共向山头泛棹行，归来君叔笑相侮。",
      "问余袖中携何诗？将毋当作看山谱！看山、看雨住亦佳，有朋、有酒狂相舞。",
      "留我暂为北堂宾，羡君长作东山主！他时鹿渠得再来，此间燄峰犹可数。",
      "万仞起白云，余怀能挹取。"
    ]
  },
  {
    "id": "adcfe4dbd13d5fc9d3d2b154a38caca5",
    "title": "写山谷诗；幼春有赠，即次其韵",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "山谷诗编、蔡伦纸，我生见月辄忘指。百里携屐为看山，忽为古书滞于此。",
      "林子下笔发想奇，新词未就神先驰。写余饭颗卓午身，成君织绵云汉诗。",
      "是时六月鸟声变，祝融当天南氛煽。手持一卷冰雪文，风流千古涪江擅。",
      "涪江兴废二百年，七言古格今犹传。忆曾全鼎尝一脔，未殊寸管窥长天。",
      "健笔雄词万斛重，有人绝膑或折踵。才怯搏虎终非豪，力奋当熊方成勇。",
      "林子作诗贮满筐，三唐、两宋一囊装。须与直追汉、魏上，沧海横流才可防。"
    ]
  },
  {
    "id": "adcfe4dbd13d5fc95f963b42b35820a2",
    "title": "戒烟长歌",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "人生嗜好各有偏，昔者为酒今为烟。通脱俱能适我兴，迷溺乃足生彼瘨。",
      "酒可合□可颐养，下饫渔樵上神仙。奇士、隐士或赖醉中传，嗜之灭顶而流涎。",
      "遂有丧性家国捐，归咎于酒何为焉！譬之于食色，乐而过之亦致愆。",
      "我生于世百无嗜，独有书味结寄缘。宋艳班香供吮嗽，经腴史液相缠绵。",
      "闲来偶吸罂粟髓，恰如客思莼菜然。写意聊作消闲计，心不在此等谈玄。",
      "床头金灯伴玉管，藉作藜光年复年。亦愁食痂成夙癖，旬日匝月辄舍旃。",
      "凌云吐气豪千尺，未许尤物长熬煎。况思调鼎上金殿，复愿饮冰到居延。",
      "一杯、一酌且须断，宁忍烟霞痼癖卧寒毡！虽未作监兼作戒，早已忘蹄又忘筌。",
      "自从世界变腥膻，燹火劫灰焚大千。恶氛炎燀不可扫，瘴烟毒雾镇相连。",
      "九霄无路餐金瀣，半世空劳炼汞铅。自叹此身已废朽，遂将此事托逃禅。",
      "古人有托隐于酒，我今何妨隐于烟。收拾青云付灰烬，壮心缕缕管中牵。",
      "芙蓉城主石曼卿，金粟堂身李青莲。末路英雄无退步，喷■愤气填坤乾。",
      "小榻一椽书百卷，枕藉拌作瓮中眠。谁知时俗有洗涤，争伐髓毛争磨镌，禁烟争问到吾边！",
      "吾聊从俗佩韦弦，戒之连日喜安便。不如俗鼻有涕涟，不同俗态有痫颠。",
      "无众生相无我相，脱然一笑破万缠。但是长夏难排遣，终日废闲空手心悬悬。",
      "此物费吾无多钱，吾姑执此胜执鞭。陆沈于世何所望，吸风饮露一寒蝉。",
      "援我自有「传灯录」，慎毋嗔我为矫虔，我于此中获洞天。"
    ]
  },
  {
    "id": "adcfe4dbd13d5fc9b1ffe0f3669ae6b9",
    "title": "题邱菽园「星洲选诗图」",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "南溟万里海水黑，游人到此俱失色。诗卷空留天地间，珊瑚直沈波涛侧。",
      "儋崖久已无名儒，峒黎岂复知苏轼！况自贡道当时绝天家，南洋万国已阻万重沙。",
      "衣冠文采风流尽，言语侏禽教化差。不迎白虎周符节，且罚黄龙汉使槎。",
      "此时纵来青云士，如以衣裳卖越市。世界烽烟炮火多，夷歌起时弦歌止。",
      "倘逢世上操觚人，不啻海滨逐臭子。谁知豪杰出芦中，独回窄袖乘长风。",
      "怀铅握椠星洲东，大笔一扫万尘空。汉、唐遗族有生聚，舜、禹苗裔非洪蒙。",
      "身自南来心自北，应有悲歌哀家国。狂澜不断欧罗巴，痛泪无穷波罗的。",
      "李、杜百篇寄远邮，板荡八章吟绝域。我从王子慕邱迟，亦在天南沦迹时。",
      "绝口不谈寰中事，杜门罕驰海外诗。忽由图里见君面，不夷、不夏匡解颐。",
      "想见掷笔鸡林地，折尽浮海扶桑枝。孔融、德祖大小儿，贾山、鼌错新相知。",
      "君也置喙于其际，令我闻之轩须眉。云何避祸忽变计，朱公赎罪千金赀。",
      "南海虽得云雾披，此生未免付聋痴。今日闲情操选政，蛟龙岛国平如镜。",
      "星辰时从海底回，日月每向涛头迸。七洲洋过接昆仑，昆仑奴奉陶岘令。",
      "鼠毫麋墨长髯来，犀角象牙奇物竞。更闻炎方出翠毛，片羽值得黄金绦。",
      "君也见诗如见宝，沧海一钓连六鳌。人生时事不称意，浮沉一身无位置。",
      "惟有饮酒与放歌，足以幕天兼席地。二三素心共擘笺，传之千秋成韵事。",
      "恨余阻隔万重山，蓬莱可望不可致！题诗寄与海西头，拍海鹍鹏云生翅。"
    ]
  },
  {
    "id": "adcfe4dbd13d5fc9db01c8c6c97ec72f",
    "title": "有感放歌二首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "八年不踏中华路，海外风烟尽非故。",
      "沧溟一水断东南，青山不合谁得渡！",
      "黄云一片海上来，蛟鼍吹波长不开。",
      "我欲鞭石作桥过，江山惨淡金燕台。",
      "嗟我豪怀不可说，雷公烧尾剑破缺！",
      "入水无由化龙飞，丰城夜夜牛斗热。"
    ]
  },
  {
    "id": "adcfe4dbd13d5fc9db01c8c62d60d4a5",
    "title": "有感放歌二首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "我生不得骑马游司并，又不得披裘冰天射虎行。",
      "壮颅郁郁居此岛，何能碧海诛长鲸！行年三十又有七，电光雷火驱白日。",
      "已抛腰下断水力，更秃楯头如椽笔。意气空自不可羁，少壮风云能几时！",
      "宇宙黄埃万丈积，挥戈欲扫嗟已迟！此心岂得付流水，我欲登天一问之。"
    ]
  },
  {
    "id": "adcfe4dbd13d5fc9333b1b00bab93aea",
    "title": "赋赠丁茂才锡勋从内兄",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "昔日君家富华藻，琴书冠佩春风好。老成凋谢危乱来，全家航海辞蓬岛。",
      "楼台亭阁烽火中，丁令重归颜欲老。中原山水已沈沈，故里风烟殊草草。",
      "君来已叹风景非，君怀不与当初违。过我床头论书史，奇气激昂风雨飞。",
      "三、四年间两相见，闽山、台海开生面。旧时头责不余嘲，今日神交不汝倦。",
      "纵谈时事更谈诗，海外今无此襟期。五千年史三更展，五大洲图四壁披。",
      "时时激我功名念，夜永灯抽一尺燄。上岸已同张子舟，冲霄欲作干将剑。",
      "君今踪迹又一年，去帆阻滞蛟螭涎。他日未署青山券，此间先买阳羡田。",
      "可叹辞母别妻子，弟兄三人寄于此！北风萧萧吹海涛，不免望云又拊髀。"
    ]
  },
  {
    "id": "adcfe4dbd13d5fc9bd43f1795b1e890d",
    "title": "寄赠施悦秋先生",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "忆昔中原承平世，先生文采青云第。万丈光芒压斗牛，千里江山开绮丽。",
      "元龙豪气曾几时，世钢致人不可知！曾参原无杀人事，范滂竟有党祸施。",
      "党祸由来陷清议，大狱锒铛动缇骑。浮家一舸走江湖，惊涛骇浪皆痛泪。",
      "阴阴六月天雨霜，浮霾蔽日无晶光。匿迹通家似张俭，埋名药市同韩康。",
      "人生胸次多磈礧，得来祸患非寻常。先生意气仍爁煔，耳雷鼻火吐长燄。",
      "啸歌不废万卷书，感愤横磨三尺剑。得拂蓬块生回风，张禄名字起秦中。",
      "系铃、解铃非吾累，失马、得马惊塞翁。大名方自满瀛东，谁知鼙鼓来破空，宰相割地出和戎！",
      "瀛洲一岛付异族，海国遍处生狼烽。先生全家复越海，祸患乱离才数载。",
      "一生未餍升平福，千秋竟见河山改！去年海峤来一游，城郭惨淡烽烟收。",
      "老成星散人物异，猿啼鹤唳堪泪流。今年访旧复一到，殊邦谁是辽东帽！",
      "仙尉姑为外氏来，王母方壶长痛悼！我在大荒正闭门，忽惊天外得逢君。",
      "渡江温峤重相见，裨海邹生一论文。中华可叹今迟暮，异人不出终沈痼。",
      "功名无由汗马开，英雄多少儒冠误。君不见辛幼安，旌旗归宋犹退闲？",
      "我生况难作此梦，壮怀耗矣空汍澜。先生虽未得盘礴，犹欣后起能鹰搏。",
      "乾坤虽老有所娱，丝竹中年差不恶。嗟余今生长此伧，唾壶击碎声彭觥，望汉如望登天庭。",
      "万里向风常太息，何时鼓舵从先生！"
    ]
  },
  {
    "id": "adcfe4dbd13d5fc9a9b982b1a61f2f20",
    "title": "闻东西战事感赋",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "东头斗龙西头虎，杂糅万类为刀俎。草木江山腥血流，乾坤橐钥变机弩。",
      "叹我生时何不辰，极目中原生莽榛！汉武、唐宗不复作，争长黄池付夷人！",
      "今日四万万生民，蠖屈谁能不求伸！朝廷不为鼓舞计，坐视外人立两甄。",
      "辽东、辽西无净土，海南、海北飞灰尘。甘受商于仪诳楚，岂真鹑首天赐秦！",
      "至今英雄尚不出，我恨造化诚不仁！两狼斗门内，咆哮日成队。",
      "褒衣大袖立当前，嗫嚅无从置巨喙。谁为强弱、谁成败，痛我人物总齑碎！",
      "传闻峨峨铁岭山，西夷驻马当雄关。又闻旅顺城，西夷窟距成磐安。",
      "叹我有险不能握，日以大地供戕残！今年又撤西藏蔽，唇齿俱亡宁止寒。",
      "海东一国况纠纠，纵驱西人非吾有。外庭内奥俱破摧，辞得狼贪来虎吼。",
      "中原尚有山林薮，亟呼豪杰四保守。贰师、霍病能鹰扬，深目奇肱应狗走。",
      "陆有大冶、海有琛，旋转坤维在反手。不信万年太古邦，一旦龙钟便老朽。",
      "呜呼今日谈强等谈空，平戎策付马耳风。铁轮炮车满天地，狂澜日与海流东。",
      "频年燹火接天红，侧身西望徒忡忡！焦头烂额盛京路，匍匐父老提儿童。",
      "谁知海外暂食息，哀哀亦成中泽鸿。"
    ]
  },
  {
    "id": "adcfe4dbd13d5fc90d1b54a2e7fd8e9e",
    "title": "春寒，林仲偕从弟过鹿，酒中述游迹并庚子在京时事；歌以寄之",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "我尝楼头望沧海，长恨怀抱不得开！春寒连日风和雨，忽闻客自山中来。",
      "客楼诗酒纵谈宴，仿佛高、李登吹台。眼前吐气无蓬莱，抵掌大块如尘埃。",
      "就中一人自远至，行尽中原万里地。西拂华岳、东泰山，北沿黄河、南淮、泗。",
      "太行秋色马头来，吴苑晓霜襟面渍。朝浮淮水江水舟，夕宿焦山金山寺。",
      "半渡闻得广陵钟，六桥看得西湖芰。吊古屡酣燕市歌，感时直下雍门泪。",
      "酒半为我谈帝京，巍巍宫阙妖狐鸣。风声鹤唳无人色，戈船纷到西洋兵。",
      "将军死绥天子去，关河咫尺无由行。鬼火燐燐照白骨，虎牙戛戛腾阴坑。",
      "君也万死寄一生，先时蹑屩出昌平。惊魂未定更浪迹，到处访古停行旌。",
      "驻骖才听华亭鹤，挂席去狎扶桑鲸。壮哉风涛万里程，可怜尘事无一成！",
      "君谈未已我长叹，世途于今是极乱。东西夷夏溃长防，南北河山归糜烂。",
      "吾台已付弱水沈，中邦亦共破舟看。纵觉黄图终崛兴，不免黑风此吹散。",
      "中宵难著祖生鞭，空听鸡声号至旦。酒间慷慨欲悲歌，门外风多更雨多。",
      "北斗沈天夜滂沱，我歌斫地君则那。君家诗思况如涌，大山、小山能唱和。",
      "其一中原历险远，其一海外历惊波。眼里多少舞天魔，流露诗间即楚骚。",
      "他日示我一尺卷，下倾沧海上银河。"
    ]
  },
  {
    "id": "adcfe4dbd13d5fc9efe6d93f58a158fa",
    "title": "吊从内兄丁锡勋茂才",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "眼中诗笔谁清妙？丁君鸾凤孙登啸。乱世文章故家子，携家避乱南闽峤。",
      "闽南一去几春秋，畴曩海东来一游。陆子见人当入洛，仲宣邀我共登楼。",
      "挂帆辞我中原去，秋风萧萧海天处。忽闻贾谊伤鵩词，不信王乔骑鹤驭！",
      "与君缔姻逾十年，去年始亲翰墨缘。方拟鲁玙双合璧，谁知雷剑一沉渊！",
      "是时分手才半载，相约榕城欲相待。万里云程望帝京，一朝恨水填沧海！",
      "海上有田家有书，闽山亦有寓公庐。华表魂归城郭改，松亭梦落屋梁虚。",
      "伤心母老妻孥稚，仲容寂寞身后事。名山有才未著书，逢时无命空识字！",
      "世界烽烟变古今，江山花鸟怆人心！那堪朋旧晨星散，况复功名逝水沈！",
      "台湾延平旧幕府，词客哀时泪如雨。只今不见丁仙芝，故里空馀洪驹父！",
      "于公门第王公孙，垆下黄公痛夕昏。涛声浪色沧溟路，何处招君海外魂！"
    ]
  },
  {
    "id": "adcfe4dbd13d5fc9fa0d873ed116fab7",
    "title": "村家夏日即事",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "一村流水浮瓜棚，浓绿沈沈昼无声。",
      "白鹭乌犍满村外，时有铜钲呼卖饧。",
      "前村微暗后村明，新稼初收鸟噪晴。",
      "农舍炊藜午烟散，人家打稻晚风轻。",
      "瓮中腌出冬菘菜，盘上缕堆春薤茎。",
      "催科旦夕偶不至，一村便作桃源行。",
      "昨日典衣今赎到，老翁呼儿聚前楹。",
      "忽忆户税未供毕，顿愁虏尉鸡犬惊。",
      "曳杖趑趄门外望，暑云热日当庭横。"
    ]
  },
  {
    "id": "adcfe4dbd13d5fc9f2cdb9891f324f41",
    "title": "倏忽寒暑，壮士迟暮，感愤身世，赋之",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "春秋寒暑速邮置，马狗车栖身如寄。俯仰乾坤一蘧庐，叹息韶华几轻弃！",
      "人生须作酒中仙，茫茫混沌不知年。不然天地皆窒塞，低头蝼蚁为比肩。",
      "丈夫莫言身七尺，虱处裈中偷游适。风云高蹠欲扬眉，九垓六合都无隙。",
      "况乎海国吹黑风，牟牟南北昧西东。中原更在陆沈里，英雄老死蓬蒿中。",
      "搔头我欲问造物，世界胡任狐埋掘？神州、赤县无纪纲，灰劫久沦恒沙佛。",
      "阴阳晦朔去如驰，智勇失时何所施！壮士头颅不堪抚，朝为黑漆暮白丝。",
      "狼贪鬼谲终难餍，万卷诗书输一剑。何时唤得群雄兴，鲁戈返日光爓爓！",
      "呜呼我已腐儒酸，后生谁能忘此念！"
    ]
  },
  {
    "id": "adcfe4dbd13d5fc9f5423b66ac69c810",
    "title": "感愤时事，再赋",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "衮衮诸公如傀儡，朝求神仙夕尚鬼。堂堂衣冠不自存，苦把貂蝉续狗尾。",
      "叶公好龙已非龙，乃好殊俗小雕虫。钩辀口舌成才隽，胪列皮毛为化工。",
      "有兴不浅是老子，无物可观信恼公。呜呼中法能求实，随处可生新艺术。",
      "不然西法亦腐烂，覆辙后先总如一。君不见西国亦有弱与强，强者不少兴与亡？",
      "刻舟求剑去已远，胶柱鼓瑟宁非伧！自丧黄钟宝康瓠，实弃苏合亲蛣蜣。",
      "我谓有道兴征伐，蚩尤终不敌轩皇。"
    ]
  },
  {
    "id": "adcfe4dbd13d5fc98ab76d1f9f83fc4a",
    "title": "无聊自叙五首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "少年负意气，溺志在诗文。",
      "唾手功名场，谓可张吾军。",
      "长途虽跌踬，怀抱犹凌云。",
      "谁知时世变，四海生楚氛。",
      "波涛鲸鲵声，风异不可闻！",
      "兵燹满寰区，世欲诗书焚。",
      "痛愤摧五内，尘思空纷纷。",
      "登高望长安，远海挂斜曛。"
    ]
  },
  {
    "id": "adcfe4dbd13d5fc98ab76d1fe833f721",
    "title": "无聊自叙五首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "弱冠窥时事，治乱入胸中。",
      "夷狄侮京华，今古不相同。",
      "临文怀杞忧，鸣声等秋虫。",
      "负质诚毫末，商音凌太空。",
      "乾坤有霜雪，极塞来宾鸿。",
      "零零白露下，草木迎西风。",
      "哀哉我生初，时异兼途穷。",
      "徘徊风尘际，繻帛误终童！"
    ]
  },
  {
    "id": "adcfe4dbd13d5fc98ab76d1fcd60d017",
    "title": "无聊自叙五首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "壮岁多感愤，果然遭变迁。苍狼嗥我后，白虎啸我前。",
      "出门视天地，日月更黄玄。我生怅已矣，世途何望焉！",
      "抱有殷、周器，饿与沟壑填。薇蕨甘如饴，夫岂饮盗泉！",
      "韬晦陆沈间，蛰龙思九渊。壮心时一露，牖下铭燕然。"
    ]
  },
  {
    "id": "adcfe4dbd13d5fc98ab76d1f7ae6597f",
    "title": "无聊自叙五首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "行年忽四十，误矣此半生。",
      "青春去如电，皓有何所营！",
      "朔风吹南雪，萧萧边马声。",
      "闻之心悽恻，大海当门横。",
      "出门无高会，日月长西倾。",
      "托身栖远岛，室有巨鲸鸣。",
      "愧无伐蛟手，宝剑空铿铿！",
      "摧颓惟长卧，白日过前楹。"
    ]
  },
  {
    "id": "adcfe4dbd13d5fc98ab76d1f555e4a52",
    "title": "无聊自叙五首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "四十复四十，百年亦可知。落叶辞故柯，坠地无返时。",
      "光阴不我驻，前路复何期！经纶一无绪，两鬓且丝丝。",
      "窃怪阮嗣宗，途穷哭何之！世途今复局，望晋羡坦夷。",
      "今日两眼泪，见骨无已而。安得桃源游，冥然随黄、羲！"
    ]
  },
  {
    "id": "adcfe4dbd13d5fc95619253323ec3a53",
    "title": "赋赠林十",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "忆昔承平馀，君家称再盛。棨戟交门前，裘马相辉映。",
      "朝廷宠金张，闾里夸剧孟。猎场夜炬明，射棚晓弓劲。",
      "枪炮带刀矛，行围火珠迸。以兹为乐图，闲即张觞政。",
      "拥妓青楼门，酒酣恣豪横。人畏周处狂，官恕徐邈圣！",
      "君独耽诗书，怀才事吟咏。万卷环酒杯，一编对灯檠。",
      "诸昆伯仲间，淡漠清风夐。当夫应试时，夺标则凌竞。",
      "春风二、三月，青衫行掉罄。琐院压同侪，旗亭得佳评。",
      "我时始识君，诗坛共高兴。君谓我诗豪，邱迟两敌称。",
      "自此车船间，簦笠偶合并。蛟洋静不波，鲸海澄如镜。",
      "欲采骊龙珠，来照齐侯乘。扬帆五虎门，看山八闽嶝。",
      "闽峤风景多，歌诗互投赠。望古吊无诸，钓台从空亘。",
      "秋色满中原，苍苍风雨暝。旗鼓分两峰，云涛相汀滢。",
      "感慨汉盛时，瓯疆奉禀命。日月曾几何？名场各蹭蹬。",
      "尘世起变迁，周郊弃南郑。茫茫大海天，于今失夏正！",
      "君家走苍黄，防军皆剽轻。君去为冥飞，我居作潜泳。",
      "鯈鳞难远逃，沧桑阅至竟。伏莽虽频生，鸿沟已大定。",
      "昨者君复归，山川非昔胜。问君江南地，风花俱艳靓。",
      "鹿上姑苏台，莺蹄采香径。士女犹酣嬉，江山未易姓。",
      "黑浊上海洋，夷氛流不净。此地岂桃源，同余恋栈性！",
      "遂向大荒沙，俱临小槛阱。寄托蟭蟟栖，称呼马牛应。",
      "酩酊醉乡甜，沈沦壑谷靘。种秫百亩嬴，供税仍无剩。",
      "庭前九十峰，秀色差堪饤。邀余作山行，青山排石磴。",
      "入山一以深，庶或逃新令。岂知大东州，早视如几凳！",
      "谢客空缒幽，蜀丁失依凭。世路既已穷，闲居非我病。",
      "咫尺汗漫游，膻中葆素行。与世为浊清，与人同醉醒。",
      "田园虽生涯，有时付破甑。世界蛮触争，潜龙以角听。",
      "或可免伧荒，相携出泥泞。投诗君勿传，此间多刺侦！"
    ]
  },
  {
    "id": "adcfe4dbd13d5fc92182ef314ae4a400",
    "title": "过秀水村视禾田感赋四首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "闭门效闲居，未能遗田亩。",
      "禾稻青油油，我愧泥涂叟！",
      "孜孜田亩视，胜彼谋升斗。",
      "春初来一行，苗寸长如韭。",
      "今夏偶复观，稻华秀已久。",
      "幽鸟鸣田间，老农登陇首。",
      "林树带茅茨，出入沽村酒。",
      "田家乐事多，轩冕同敝帚。",
      "愿寻沮溺徒，永结蓬蒿友！"
    ]
  },
  {
    "id": "adcfe4dbd13d5fc9c2c7ac36ca18cb21",
    "title": "赋梅",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "积冻满孤山，昨夜竹桥折。流水疏篱间，佳人自幽绝。",
      "青青林际松，娟娟岭半月。横斜出数枝，微芳不能歇。",
      "我为看花来，寒兴对之发。感此尘埃中，何以得自拔！",
      "台湾刀俎地，杀气填林樾。百卉不能妍，生意皆夭阏。",
      "有时闻煮鹤，桃花流猩血。于今八、九年，始见一株雪。",
      "爱之三摩挲，嫣然劫灰脱。风韵固温存，心肠自石铁。",
      "宇宙回阳春，不向此中泄。花开寂不喧，令予不忍别！"
    ]
  },
  {
    "id": "adcfe4dbd13d5fc932531ecb01964b34",
    "title": "咏栴木",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "海南产异木，其材过豫樟。",
      "下者供床榻，上者充栋梁。",
      "妙质谢雕饰，触目生辉煌。",
      "髹漆置棐几，墨客喜琳琅。",
      "自从版图易，百物添税章。",
      "山海尽环牢，虞衡峻法纲。",
      "千重云雾窟，铁印苍皮僵。",
      "日月入剥蚀，斧斤落风霜。",
      "我欲置此木，如营白玉堂。",
      "贱价增三倍，贵者逾双璜。",
      "官府有掊克，民间无盖藏。",
      "巍峨九十峰，万木空苍苍。",
      "忆昔承平时，培植事包荒。",
      "百谷溢海岱，群梓出梯航。",
      "租赋蠲积逋，何有求篚筐！"
    ]
  },
  {
    "id": "adcfe4dbd13d5fc96de58c3f357e28dd",
    "title": "咏蔗糖",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "炎洲孳大利，豫樟及蔗浆。豫樟煎作脑，蔗桨煎作糖。",
      "樟脑璨玉华，糖屑莹玄霜。馀润及五洲，饶裕在千箱。",
      "一入虏官手，搜剔无粒藏。樟脑供官卖，私贩严律章。",
      "蔗糖加酷例，一担九输将。宾筵失旨甘，画饼充饥肠。",
      "粔籹蜜饵间，渴慕馓餦餭。枣杏瓜棣生，无处问饴饧。",
      "美洲传异种，空闻一丈长。熬蒸出膏液，未敷税吏尝。",
      "鬼机代人力，漏卮永无当。子虚赋云梦，嘉味满潇湘。",
      "客至阙甘饮，谁嗜盐、茶、姜。甜流不涌地，玄圃空温汤。",
      "赤沙冱丽冰，梅冶滋不祥。"
    ]
  },
  {
    "id": "adcfe4dbd13d5fc97a493e24fb2d7f1f",
    "title": "风暴晚稻四首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "四野寡桑麻，耕犁事已细。",
      "灾厉与暴徵，谁复田园计！",
      "如何田价昂，寸土需重币？",
      "总由谋生隘，食租当急济。",
      "其奈贾平章，蓄买公田势！",
      "洛阳千万顷，纸市有前例。",
      "兹事漫具论，我当树六艺。",
      "田宅虽就荒，树木爱阴翳。",
      "带草生书窗，幽花对庭际。",
      "春至百物温，空廪亦度岁。"
    ]
  },
  {
    "id": "adcfe4dbd13d5fc953e2ac008bf37bac",
    "title": "岁暮不憀，忽得李二",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "独居困穷愁，寒冬逼岁暮。",
      "心绪郁不纾，无处展幽步。",
      "天末怀友朋，又闻故人故。",
      "寥寥知己间，晨星随薤露。",
      "空林野鸟啼，回车哭歧路。",
      "日作伤心人，出门倦会晤。",
      "李生我石交，忽焉通尺素。",
      "言在垂死中，欲待巨卿顾。",
      "肝肠寸寸摧，手足忙无措。",
      "故旧难复得，新交多舛互！",
      "向秀山阳心，处仲黄垆慕。",
      "日暗雪霏霏，哀情谁与诉！"
    ]
  },
  {
    "id": "adcfe4dbd13d5fc9a1f4a097bd5c2614",
    "title": "触目感咏",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "蹑足炎山顶，回首沧溟天。蜃市随风起，赤城堕我前。",
      "我家东海畔，海水没桑田。顾盼旧城郭，沦灭无人烟。",
      "驱车北原路，荒草何芊芊！郊野莽萧瑟，牛马鸣道边。",
      "飒飒凄风卷，荒荒白日悬。踯躅何所往？山海空相连。",
      "山有猛兽迹，海有蛟龙涎。行路既已难，谁能扬长鞭！",
      "家国念存丧，身世多变迁。抚剑长太息，埋地今千年！",
      "朝驾扶桑谷，夕宿昆仑巅。飙轮无所阻，我愿随飞仙！",
      "仙人不可期，时俗渐腥膻。挥手弄牛斗，泛槎有张骞。",
      "终当御风去，万里风泠然。"
    ]
  },
  {
    "id": "adcfe4dbd13d5fc9f40f6b4d746c0d49",
    "title": "怆怀身世感赋",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "东坡三十九，已悼劳生半。陆机四十年，亦起逝者叹！",
      "我更逾三秋，微尘与绁绊。出处无可言，沈沦不胜怨！",
      "历历数游踪，爪泥真汗漫。北过荷兰城，南登延平观。",
      "航海三、四回，不离闽海岸。东望山阻深，西归海中断。",
      "功名等云烟，科第失风汉。岁岁秋风生，空作去来雁。",
      "春雨长安花，无由走马看。偶歌梁甫吟，时鼓稽康锻。",
      "冷食闭门齑，热谢因人爨。万卷当百城，频年惟伏案。",
      "气尽处笼鹰，身是栖篱鴳。嗟嗟长夜中，不能得一旦！",
      "身世方沈湮，时世忽危乱。海岛早沧桑，瀛洲大麋烂。",
      "干戈似猬毛，民庶纷鲁窜。诗书既焚烧，衣冠亦涂炭。",
      "耆旧半云流，朋侪又雨散。世异人已非，星移物复换。",
      "顾我贱头颅，奈何蒙此难！忽忽栖山中，悠悠吟泽畔。"
    ]
  },
  {
    "id": "adcfe4dbd13d5fc9eb823ea26b386bf8",
    "title": "避暑感咏",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "盛夏汗交流，苦乏盘旋地。",
      "有如乱世中，又逢毛鸷吏。",
      "炎日当熏蒸，苛政方穷治。",
      "酷吏与酷暑，古今同一致。",
      "暴敛及横徵，民生无馀利。",
      "长此炭火中，万无薰风被。",
      "寝处尘埃氛，遍身皆垢腻。",
      "洗沐不自由，有若生芒刺。",
      "人事与天时，何处堪趋避！",
      "恨无摩天翮，凌空生六翅！",
      "今日入疏林，飒飒新凉至。",
      "时鸟鸣一声，山川滋妩媚。",
      "豁然忘三伏，真觉触百忌！",
      "但是酷暑驱，末由苛政閟。",
      "居士清凉身，尚未释倒置。",
      "四体虽暂纾，惨惨在心志！",
      "会须求桃源，人寰撒手弃。",
      "逍遥出九天，俯视江山异。"
    ]
  },
  {
    "id": "adcfe4dbd13d5fc909ae523e9ee07e7c",
    "title": "登临感作",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "日色落海天，青山馀一发。苍苍海波中，何处是闽、粤？",
      "帆断浙江风，城堕吴峰月。痛哉海东山，竟与中华绝！",
      "南望鲲身沙，北望鸡笼雪。中有玉山尖，尖尖皆破缺。",
      "白云迷翠微，青春啼林鴂。处处苔藓深，剥尽古碑碣。",
      "古迹无一存，往事不可说。俯仰废兴间，悲风来不辍。"
    ]
  },
  {
    "id": "adcfe4dbd13d5fc981c58b80557dd7e8",
    "title": "谢先为生圹来徵诗，为题四作",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "人生如蝉蜕，终与大化游。",
      "面目如刍灵，尻骨如轮辀。",
      "有时归一尽，处世如寄邮。",
      "彭殇岂异致，物宰无短修。",
      "粪壤同蝼蚁，早暮同蜉蝣。",
      "如何不达人，视死如视仇！",
      "岂知身在世，未死犹赘疣。",
      "或有浮慕者，远企神仙俦。",
      "神仙不可期，玉棺来无由。",
      "亦有放佚人，未死营糟邱。",
      "或作终隐计，既老营菟裘。",
      "皆非旷达观，高厚一身囚。",
      "何如谢先生，乘气出九州！",
      "请谥冥漠君，荷锸随老刘。",
      "牛山鬼兆域，马鬣栽松楸。",
      "阴阳作攒輴，天地为堲周。",
      "近在锅鼎山，豫凶及窆幽。",
      "华屋告生存，蒿里歌劝酬。",
      "岂似杜元凯，生前营首丘！",
      "西瞻晋宫阙，东奉二陵秋。",
      "同人车三过，腹痛莫泪流！",
      "千秋万岁后，尔我皆枯髅。",
      "生诔陶渊明，安命素所求。",
      "生祭杜牧之，埋骨宁所忧！",
      "我来进生刍，一笑先生休！"
    ]
  },
  {
    "id": "adcfe4dbd13d5fc973bf35fe912ce90d",
    "title": "再题谢君生圹诗后",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "黄土抟作人，幻成亿万身。一朝堕黑劫，千里为幽垠。",
      "人物委虫沙，江山生鬼燐。哀哉东瀛土，竟与北邙亲！",
      "千峰万壑间，惨淡蓬蒿尘。华表归辽鹤，城郭殊人民。",
      "惘惘市廛间，如行墟墓滨。真仙泣铜狄，故老悲荆榛！",
      "积骨封三观，薄殡盈九闉。家家守俘馘，日日输鬼薪。",
      "蓬莱气寂寞，薤露声酸辛。大哉方壶图，亦与生圹均。",
      "生者永埋没，死者永沈沦。视死如视生，我爱谢茂秦。",
      "谢客愿生天，青山豫卜邻。地非故乡故，体是陈人陈。",
      "经营壤泉异，封树窀穸新。嵯峨石翁仲，荦礐瓦麒麟。",
      "世已无华夏，君自享秋春。于下开隧道，于上开墓门。",
      "未掩苌弘魄，先招屈子魂。天地供幕席，风火俟转轮。",
      "泰山为𥲤俎，北海为牺樽。大块为鼻祖，百代为云孙。",
      "太祝岁祈死，少微月告存。遥悬归寝地，亲署葬诗坟。",
      "生抱无涯感，死抱不朽尊。未生、未死间，皆以骈牳论。",
      "旷达同司空，滑稽异齐髡。后有凭吊客，呼作谢公墩。"
    ]
  },
  {
    "id": "adcfe4dbd13d5fc9f6c83fd74f3fe9de",
    "title": "夜雨，读国朝人诗",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "深夜听雨声，当作琳琅响。春风吹檐除，声似鸣兰桨。",
      "入耳无凡音，天机资肸蚃。起视天宇空，窈冥含幽敞。",
      "危坐读古书，灯暗走蝄蜽。一编渔洋诗，生吾云霞想。",
      "竹垞朱老翁，骚坛森法仗。萧瑟古梅村，感慨极肮脏。",
      "岭南陈与屈，悲歌同苍莽。独立邵青门，深造吾向往！",
      "维兹数大家，名当塞天壤。一吟一沈深，本朝应无两。",
      "苏、陆、李、何后，风骚应接踵。如何嗜好殊，异论兴朋党！",
      "吾独无所偏，唐、宋皆素仰。凡调与时趋，巧制涉邪枉。",
      "一一必删除，古人庶乎放。晚近号多才，狐禅参龙象。",
      "纷纷靡适从，吾取沈与蒋。馀子未定论，徘徊倚书幌。",
      "雨声寒入衣，曙光含夜曭。推襟欹枕眠，鸟声报晨爽。"
    ]
  },
  {
    "id": "adcfe4dbd13d5fc9be254ae0ab33179e",
    "title": "有同姓黉士，率先断发洋装者；以其画兰册来徵题，姑为赋此",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "兰蕙失移根，一朝化茅茹。人生世变多，当门谁与处！",
      "草泽有沦胥，芳馨九畹贮。澧源、湘水间，斯人千古许。",
      "画兰知此意，古香浮素楮。湘君降九嶷，目成兮心与。",
      "形神一以违，申申女媭语。不待灵均来，臭味先龃龉。",
      "所愿同根人，深求空谷侣。似兰勿似茅，吾将施缟纻！"
    ]
  },
  {
    "id": "adcfe4dbd13d5fc915d5e00035a70d59",
    "title": "伤三儿弥月殇",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "我生已不辰，我命有所制。",
      "浑沌七尺躯，陆沈半生世。",
      "五角兼五穷，四十有四岁。",
      "颇谓大困深，或有小汽济。",
      "今年九阳月，忽得三男筮。",
      "皇皇寝在床，呱呱堕于地。",
      "虽异槐植门，或比兰生砌。",
      "乱世得添丁，穷途获束币。",
      "阀阅无勋名，诗书有苗裔。",
      "虽无充闱心，犹堪告考祭。",
      "客至试啼声，我闻辄破涕。",
      "多男比多福，此事亦不细。",
      "况我香山集，尚待衮师继。",
      "王氏三珠树，窦氏五枝桂。",
      "后日王仲淹，不患史无系。",
      "奈何我命艰，未兴而有替！",
      "阆胎匝月生，泡影一朝逝！",
      "有如老树花，忽为严霜毙。",
      "浚冲孩抱物，悲伤不自掣！",
      "哀肠芒刺多，愁眼昏霾曀。",
      "痛矣泥涂身，生育亦幽滞！",
      "往时瓦徒弄，今时玉遽瘗。",
      "天荒地老中，复挥思子泪。",
      "吾父孝恭公，慈祥而孝悌。",
      "隐德及多人，和光消众疠。",
      "岂有于公门，不及张汤第！",
      "我兄幸繁衍，而我独侘傺。",
      "或者我持躬，不免有乖戾。",
      "司命告于天，佞魃谗诸帝。",
      "夺去宁馨儿，俾减传经计。",
      "岂知沦伧荒，早已等舆隶。",
      "斯文一线延，妄想千秋系！",
      "讵比刘殷家，七儿分七艺。",
      "区区不畀余，造物无乃厉！"
    ]
  },
  {
    "id": "adcfe4dbd13d5fc9030724fc9e983f8a",
    "title": "答陈六因梦寄诗",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "余每诵君诗，如逢君一面。",
      "何期君梦中，忽与余相见。",
      "山川虽阻修，两心通一线。",
      "君居鳌海头，我居鹿江甸。",
      "梦中获往来，较于邮传便。",
      "昔人魂梦间，每愁道里眩。",
      "如何我两人，神交速流电！",
      "塞黑枫林青，无为李白颤。",
      "九月风气凉，微霜飘素霰。",
      "明月屋梁间，照君颜色变。",
      "昨日君书来，文鱼衔匹练。",
      "绸缪五色丝，交系两头绢。",
      "明珠缭四周，良玉当中现。",
      "展吟未及终，方诸津可咽。",
      "俨然郭使君，锦段梦中荐。",
      "紫海天鸡鸣，赤城云虾绚。",
      "恨不梦重重，为通思片片！"
    ]
  },
  {
    "id": "adcfe4dbd13d5fc9e0968b6ef73cddfb",
    "title": "喜次儿十二岁能诗兼画",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "我少解诗文，作书性所拙。下笔走龙蛇，自笑同榾柮！",
      "至于六法间，更不识毫发。每羡画、书、诗，昔人成三绝！",
      "辋川图中景，米家船中物。时悬吾心目，谁能相仿佛！",
      "吾儿秉幼慧，游思造化窟。湿墨入鸿蒙，佳句出仓猝。",
      "有画兼有诗，文字亦勃勃。但此俱末艺，未可矜宝筏。",
      "郑虔老画师，王维徒诗佛。儒生抱膝吟，贵能知治忽。",
      "区区笔墨中，小材同线袜。右相驰丹青，局促伏堂阙。",
      "庶子号浮华，承平空黼黻。汝果为通才，须立邺侯骨。",
      "早慧未足奇，老成斯卓越。方今天地非，有才良拂郁。",
      "沧海横流时，无才更沉没。万卷床前书，供汝自除祓。",
      "汝以艺为游，勿以艺为汨！有成作班超，无成作楚屈！"
    ]
  },
  {
    "id": "adcfe4dbd13d5fc95701ede6c90efd1c",
    "title": "生四庶男志喜作",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "年华迫老大，生意近萧瑟。",
      "陆沈海外仙，潦倒沟中瘠。",
      "何意今年冬，艮男添一画！",
      "秋柳发傍稊，晚荔挺偏侧。",
      "赤足卢仝婢，累骑阮咸息。",
      "我有望子心，素无誉儿癖。",
      "未卜贤与愚，敢期过于轼！",
      "今者溷伧荒，生才亦何益！",
      "愿汝为贩脂，可以供索悉！",
      "但我重诗书，斯文留一脉。",
      "海东虽变迁，由东不移易。",
      "区区盼添丁，时时望雄特。",
      "等时汉子孙，而今沦外域。",
      "童子执干戈，庶几卫社稷。",
      "汝生在今兹，中原纷鼎革。",
      "俟汝长大时，祖邦或保赤。",
      "陶侃本庶支，壮志起宗祐。",
      "愿汝作雄飞，补予为退鹢！",
      "时势趋夷风，愿汝守孔泽！",
      "汝生喜呱呱，我名戒赫赫。",
      "汝祖有馀庆，汝辈食旧德。",
      "曩年痛幼殇，心酸泪沾臆。",
      "今年添幼孩，心快梦生翼。",
      "姆养在西家，非同康乐匿。",
      "他日携归来，有兄能汝惜！",
      "汝在三母间，俱看为拱璧。",
      "未知作阮孚，聊应呼谢客。"
    ]
  },
  {
    "id": "adcfe4dbd13d5fc9e46130a4caf2bf88",
    "title": "书次儿槱十四岁所作山水画",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "余性爱山水，偶涉辄成趣。",
      "引领东南峰，日夕起烟雾。",
      "阴晴风雨时，崎岖心遥注。",
      "重重丘壑深，无因得小住。",
      "宗炳五岳形，空从梦中遇。",
      "何意此图中，一一江山具。",
      "石岩峭以幽，瀑泉奔而赴。",
      "曲崖藏板杉，飞甍隐林树。",
      "茅屋几人家，小桥通来去。",
      "远塔想钟声，白云有深处。",
      "僻径红叶踪，渔樵相对语。",
      "回首望大荒，长江涵阴曙。",
      "烟帆缥渺中，潮流变朝暮。",
      "自昔郎士元，爱题潇湘素。",
      "未若孟襄阳，洞庭任回溯。",
      "吾儿有天机，恍入湖山路。",
      "我神为之移，载发烟霞痼。",
      "辋水出新裁，武陵寻旧渡。",
      "一时玉笋班，两见虎头顾。",
      "米家小米传，坡老小坡慕。",
      "我惟裕文章，愿汝衣钵护！",
      "况汝诗与文，妙才兼幼悟。",
      "慎勿泥雕虫，自封龙驹步！"
    ]
  },
  {
    "id": "adcfe4dbd13d5fc9a6c1f777c7b583d1",
    "title": "大风述事五十韵",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "蛰居沧海中，阅世日迁变。",
      "衡政与蜚灾，间出如剧战。",
      "飓风拔海水，百年未曾见。",
      "盲飙继狞飂，一月三怒煽。",
      "台地百万家，纷糅成草荐。",
      "丛林与枯株，飘空若散霰。",
      "弱哉谷蓏卉，何从留葱茜！",
      "未知上天心，胡降此怒谴！",
      "年来时事非，民生苦熬煎。",
      "粒米及勺桨，靡不入榷算。",
      "敲扑竭脂膏，寝食俱锻鍊。",
      "群毛燎一垆，旁观目亦眩。",
      "何况切肤灾，能不双股弁！",
      "僇人戴天韬，无地可逃窜。",
      "督府施律条，己意即天宪。",
      "寸法千犀皮，束缚南宫万。",
      "朝行而夕更，惟官之所便。",
      "嗟嗟海山民，作踊同屦贱！",
      "瘦者供鞭笞，肥者供刍豢。",
      "有土此有人，为奴兼为佃。",
      "警隶穿门房，声雷而目电。",
      "租吏没田庐，星移复物换。",
      "国税及杂徵，所求过卵弹。",
      "最苦逢掖徒，时时溺在冠。",
      "市佣与贩脂，时时输银绢。",
      "社会掠民财，政府为奥援。",
      "士比鸾栖棘，民如雉带箭。",
      "所陈百未一，人且疑谤讪。",
      "我读孑遗诗，血声和泪咽。",
      "奈何天助虐，斯民日涂炭！",
      "戊戌洪水灾，山崩川潦漫。",
      "人向吕梁沈，城似汾阳灌。",
      "千村万顷田，茫茫无陂堰。",
      "己亥复歉荒，穷黎绝炊爨。",
      "岂有太仓赈，可救流氓难！",
      "无田更追呼，租税不容缓。",
      "室燬鲂尾赪，梁亡鱼肉烂。",
      "丙午地大震，青天迷昏旦。",
      "人物沦大荒，深谷为高岸。",
      "潭潭九重渊，沈沈太华观。",
      "哭声撼原野，惊魂怖里闬。",
      "自从沧桑来，无时无危乱。",
      "臲卼兵燹中，残生出刀碫。",
      "疮痍未遽平，馀殄遭乾暵。",
      "去年台北街，滔滔横流断。",
      "今年全岛间，重叠风水涣。",
      "有如尪病人，被曝县空半。",
      "皇皇赤县倪，哀哀黑海畔。",
      "饥溺望来苏，何日睹清晏！",
      "我作大风歌，郁噫三再叹！"
    ]
  },
  {
    "id": "adcfe4dbd13d5fc9b5f3464978d4a2df",
    "title": "感怀，寄郑毓臣闽中",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "行年戚迟暮，绿鬓悽已皓。",
      "坐看儿女长，起视形容槁。",
      "每月吹天风，频频望有昊。",
      "浮世沧桑更，中原乾坤老。",
      "到处有蓬蒿，逢人叹潦倒！",
      "此地灾患多，尤恐不常保。",
      "浮沉托伧荒，踪迹近舆皂。",
      "身世一毛轻，中心百忧捣。",
      "长风天地飘，愁怀不可扫。",
      "祥凤窜荆榛，妖鲸宰蓬岛。",
      "羡君闽海游，如入山阴道。",
      "得尝武夷茶，胜啖安期枣。",
      "嗟余在此间，腼颜向洞獠。",
      "蹩躠罗网中，脱身恨不早！",
      "林泉养懦夫，江山落衰抱。",
      "因君豁壮怀，沧波流浩浩。",
      "临风寄短诗，白日方东杲。",
      "望望钓龙台，莫道归来好！"
    ]
  },
  {
    "id": "adcfe4dbd13d5fc9cb28e8ee4e8fbe3a",
    "title": "暴风悲",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "星纪岁甲寅，闰五月中浣。",
      "七日三暴风，农民惊跣袒。",
      "海滨斥卤地，收穫尚较晚。",
      "迤北气候寒，秀实亦迟缓。",
      "一旦狂飙扬，千里野如刬。",
      "长松犹拔根，何况禾稻短！",
      "杼柚悉索空，谋生路已断。",
      "惟望畎亩间，或可供缗算。",
      "鸮炙喜见弹，时夜喜见卵。",
      "茧抽虽至筋，甑爨已在眼。",
      "奈何嘉谷登，忽作飞蓬散。",
      "万哭同一声，天心不为转！",
      "回思十年来，无年无水旱。",
      "风雨既骄横，徵敛尤怪诞！",
      "即如今夏期，役夫徵更悍。",
      "沿门驱壮丁，百赎无由免。",
      "占阄立刻行，一路同编管。",
      "农务迫眉睫，驱去不容喘。",
      "亦有谋脱役，中人多破产。",
      "全台百万家，如篦如席卷。",
      "仰天同呼号，抢地同忿懑！",
      "或者上天慈，雨金救痌痯。",
      "罔图天助虐，风害甚于暵！",
      "四野黄如云，一扫禾无秆。",
      "连番抟扶摇，万窍动空窾。",
      "仰首望飞廉，三去复三返。",
      "我在虚室中，胆碎心为戁！",
      "空廪非所悲，窃叹农无饭！"
    ]
  },
  {
    "id": "adcfe4dbd13d5fc9743f81775c57c34c",
    "title": "洪潦怨",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "东山水决决，西海水茫茫。海隅十万家，乃在水中央。",
      "问水何自来？来自熬盐场。盐场亦何益？徒以充上供。",
      "合赀作盐户，倾家受盐氓。民为盐贫瘠，官为盐富商。",
      "时无蜃蛤利，人有鱼鳖殃。盐田百千顷，聚土海生桑。",
      "有人收海市，无人浚海塘。浊流出山谷，泛滥齐屋梁。",
      "嗷嗷泽中雁，谁开洛口仓！水害方竭蹶，水租乃披猖。",
      "有田乏水润，到处徵水粮。云欲修水道，顿增十倍强。",
      "纳输或濡滞，抄没甚锒铛。下户封衣物，上户封屋房。",
      "水利民所有，乃为官所攘。峨峨水租府，乃是东洋庄。",
      "累累水租金，乃充东洋囊。年来水荐至，灾黎溢四方。",
      "食鱼思建业，饮水思武昌！"
    ]
  },
  {
    "id": "adcfe4dbd13d5fc9b622c4bed0b961c8",
    "title": "饮酒感咏",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "我饮千日酒，愿作千岁眠。",
      "岂谓酒中趣，欲配酒中仙！",
      "惟酒忘忧患，聊以卒岁年。",
      "况是黑甜乡，乃有黄农天。",
      "出门寡欢好，丧乱悬我前。",
      "人物釜中鱼，下有急火煎。",
      "棋奕改墟市，朝夕变沧田。",
      "陶潜漉敝巾，何处问醴泉！",
      "糟邱课税重，一杓论十千。",
      "将开谢瀹口，安得阮修钱！"
    ]
  },
  {
    "id": "adcfe4dbd13d5fc939b4ff03b90b7396",
    "title": "见槱儿画兰感题",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "我爱郑所南，兰根不著土。",
      "悬立海天中，旷若无所睹。",
      "霜深雨露稀，幽寥自千古。",
      "荆棘满世途，出门即豺虎。",
      "藜藿亦乾枯，孤芳尚何取！",
      "橘颂无回风，蕙荪成茅茹。",
      "凤凰受诒笯，鸩鸠以为处。",
      "户艾服盈腰，芳草迷故宇。",
      "吾儿阶下秀，胸怀九畹谱。",
      "诗中有骚心，画中有香祖。",
      "相对情为怡，颇解尘埃苦。",
      "虽在童稚年，已似兰生圃。",
      "异时富根荄，破空出环堵。",
      "我衰汝长成，荣枯互相补。",
      "悠悠大荒东，行吟自得所。",
      "何必沅与湘，始可培芳杜。",
      "即此挥毫间，已是玉屑吐。",
      "翛然倚江皋，臭味不余忤。",
      "相期临清流，风骚绳素武！",
      "尚留五柳居，待作三径主！"
    ]
  },
  {
    "id": "adcfe4dbd13d5fc9101aeffd8eac37bf",
    "title": "将游珠潭路上即事二首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "一径上危峦，行行五十里。",
      "遥望触口山，近见浊溪涘。",
      "浊溪如瞿塘，洪流不见底。",
      "触口如龙门，两山相对峙。",
      "一过浊水村，草岭连天起。",
      "回视所来山，复在深壑里。",
      "山上复有山，水中复有水。",
      "浊溪合清溪，渭源涉泾委。",
      "暮入集集街，轻车如风驶。",
      "四山锁千家，中峰结虚市。",
      "夜来雨声多，溪声喧人耳。",
      "曙色入高楼，云白天光紫。",
      "我心急看山，冒雨行不止。"
    ]
  },
  {
    "id": "adcfe4dbd13d5fc9101aeffded1e5f92",
    "title": "将游珠潭路上即事二首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "此去山路艰，有似盘云栈。",
      "峭壁摩深溪，摩崖行一线。",
      "碧山号青城，悬泉落白涧。",
      "飞瀑奔长空，雪花成匹练。",
      "不到石门峰，宛睹匡庐面。",
      "再见浊水溪，穿山去如箭。",
      "阴晴无定间，山容千万变。",
      "百险遇一夷，神舒目犹眩。",
      "覆崖似破钟，云根系天半。",
      "我行云窟中，梁悬山忽断。",
      "舆夫行伛偻，林麓纷迷漫。",
      "路入水里坑，渐觉岚光散。",
      "过溪矗危峰，峨峨凌霄汉。"
    ]
  },
  {
    "id": "adcfe4dbd13d5fc9247e8802a79d9101",
    "title": "四十初度感赋",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "我生四十度春风，风光过眼如落红。看山、看水俱已厌，杜户长作桑苎翁。",
      "翁今何事守室中，俊鹰绦辔鹤囚笼？心志降下如降龙，倜傥迥不与曩同。",
      "梁锽意气无禄位，苏轼头颅有隐衷。岂诚徐积不婚仕，亦匪平子甘蒿蓬。",
      "时异世非伏环堵，譬处眢井佩鞠藭。陆行既愁虎狼恶，波行复愁蛟鳄凶！",
      "繁华世界皆污染，迢迢惟有冥飞鸿。我生素志殊崇隆，伏波、定远冀一逢。",
      "不然殿像麒麟阁，龟兹作赋声摩空。走马扬鞭白榆塞，珥毫抵掌甘泉宫。",
      "或为遨游万里路，东探禹穴、西华封。昆仑、弱水无不至，返棹小泊吴江淞。",
      "神仙鬼谷寻崆峒，有兴要登泰岱峰。奈何憔悴羁海外，平生百愿无一从！",
      "乾坤无家我无往，五岳空自罗心胸。庄生幸能齐得丧，儒仲亦颇忘穷通。",
      "呼马、呼牛靡不可，为龙、为鼠皆甚庸。年来百念况灰尽，伏雌殊不羡飞雄。",
      "陶潜只为菊秫计，陆倕思以田亩终。山与鹿麋水与鱼，春听禽鸟秋听虫。",
      "便便妙腹诗书饱，轣轣枯肠藜藿充。妻孥酌酒为我寿，谬以少微当高嵩。",
      "灵均庚寅、我丙寅，愧无兰芷降吾躬！劫中乌兔双丸速，倏忽十载过辽东。"
    ]
  },
  {
    "id": "adcfe4dbd13d5fc90053f26c28c8ab35",
    "title": "闲居遣怀放歌二首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "生天当在诸君后，成佛要在诸君前。居前不肯使人轾，居后岂肯使人轩！",
      "丈夫抑郁居世间，谁为浊清谁愚贤！泉石巢、夷与握臂，庙廊伊、葛与比肩。",
      "尔时雌黄俗人眼，妇竖毁誉皆可怜！至今陋巷有千秋，当日东家无一廛。",
      "我生位置将何处，吟哦七字或可传。后有渭南、前青莲，世上浮名尘与烟。",
      "所叹岁月华吾颠，再见沧海为桑田。平生钓龙屠鳌手，放废一朝到九渊。",
      "走狗斗鸡称行辈，来牛去马同神仙。素丝可缁石可磷，要存吾白完吾坚。",
      "解衣盘礴画图史，散花烂漫女婆禅。糊涂羹对鸱夷酒，裸袒二虫作周旋。",
      "晞身阳阿濯汤谷，出入渣滓冥冥先。上至列缺望大壑，峥嵘无地廓无天。",
      "南海帝倏北海忽，何日回斡成大千？我时腰缠骑鹤去，谪仙一醉三千年。"
    ]
  },
  {
    "id": "adcfe4dbd13d5fc91e00376cf7bcde26",
    "title": "风雨感事",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "楼头暴雨兼暴风，扬沙走石声挣摐。四山漠漠如泼墨，海上龙尾捎长空。",
      "云垂海立不知际，天低若笠幪阴翳。怪道乾坤不肃清，年来风雨皆残厉。",
      "三宵两昼无霎停，饥乌冻雀拖湿翎。荒林鸟呼泥滑滑，破屋花泣雾冥冥。",
      "陇上老农荷锄叹，太仓玉粒今摧半。去汝难逃鼠食求，愁余那更狼戾看！",
      "九衢百巷见谽谺，杜陵空怀十万家。天半老茅为败絮，云边碎瓦疑飞霞。",
      "去年南部遭地震，万室黔黎归一殡。井落陷崩入蚁封，山川裂坼成龟亹。",
      "吾台处处生劫灰，人物时时供馀烬。前朝痛哭声未终，今日悽酸泪成阵。",
      "戊戌、己亥连两灾，田畴一望为蒿莱。悬崖万丈发暴潦，平地千家入湍豗。",
      "眼前风雨特小耳，何容伤心作歌纪。俯视雷霆抵婴儿，未信人间失箸匕！",
      "海上烽烟犹不销，世上浮霾宜如此。"
    ]
  },
  {
    "id": "adcfe4dbd13d5fc909e0c9f7713f45fa",
    "title": "欲辟荒榛感作",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "延秋门中白日昏，𪄀𪃑鸺鹠舞蹲蹲。城狐欺人怒乘屋，野狼衔肉走冲村。",
      "千丈废台为窟穴，万年古树长儿孙。天阴雨黑声崩奔，草木森森啼断魂。",
      "左邻右舍皆流徙，出门千里无鸡豚。人类稀少兽迹蕃，变迁城市如荒屯。",
      "岂惟城市不可见，下穴上巢绕畿甸。愚公顿起移山心，急携锹锄效填竁。",
      "烈炬焚橑火四煽，高呼鼠辈来鏖战。驱除未终心忽艰，方今暴虎方出山。",
      "夷狄横行入人间，髑髅头颅堆阓阛。宫殿为墟钟簴失，神皋万里血痕殷。",
      "沈沈天帝闭天关，不闻射狼天弧弯。何为在此争么么？枉费钜功斗众顽。",
      "须扬长剑倚天外，神奸巨憝供削剬。平铲大地为泰坛，九州四海歌安澜！"
    ]
  },
  {
    "id": "adcfe4dbd13d5fc9e2f22f05d5a10620",
    "title": "登望，不胜今昔兴衰之感；慨焉贼之",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "东望青山西望海，海山苍苍犹未改。陵谷荒凉人物衰，海上空留涨痕在！",
      "往年海上浮汉槎，牛斗星辰路不差。稛载珠玑通越峤，运输琛赆贡京华。",
      "楼船岁揽洋川米，津市春封北苑茶。齐地鱼盐兼蜃蛤，秦山竹木连桑麻。",
      "牛羊孳乳量千谷，朝射豪猪暮糜鹿。渔山猎水不可穷，虞泽衡林曷胜牧！",
      "云梦藷蔗伞山糖，玉屑琼霜煮豫樟。江陵之橘洞庭柑，锡山有金号不祥。",
      "其馀百物纷难谱，飞走植潜逾郑圃。田上上错赋中中，东南海岱称腴土。",
      "为忆台湾全盛时，举袂成幕襼成帷。土木衣锦兽粱肉，馀粮栖亩民无饥。",
      "处处耕凿人歌舞，家家纨绮户书诗。只今版图沦化外，万方玉帛无王会。",
      "民间衣食尽锱铢，闾左生谋皆课最。细针密缕无所逃，零落衣冠为驵侩。",
      "事后争思故国宽，眼前虏尉仍虏官。新丰鸡犬何家入？举头但见海漫漫。"
    ]
  },
  {
    "id": "adcfe4dbd13d5fc991da0df071d58ae0",
    "title": "自赋",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "威仪汉世已无馀，陆贾越台犹著书。",
      "图形不到凌烟阁，闭户自甘子云居。",
      "天荒地老无闻见，过眼沧桑皆若虚。",
      "志气自昔撼山岳，乃今局促随卷舒。",
      "世上呼牛或呼马，意中为龙又为猪。",
      "当前寄托蚊双睫，随处揶揄鬼一车。",
      "闻道汉廷方变法，屏弃八珍嗜羊菹。",
      "不信衣冠舞鸲鹆，竟然钟鼓乐鶢鶋！",
      "我自倔强风尘外，习气不为时世除。",
      "褐衣皂帽欲千古，金石之声出草庐。"
    ]
  },
  {
    "id": "adcfe4dbd13d5fc9e8d661d5f54387c7",
    "title": "地震行",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "维岁丙午月刚卯，天柱倾颓地轴挠。星辰易位山川崩，五行二气同纷搅。",
      "日月未悬天未开，大造莽莽飞黄埃。巨灵怒劈太华来，坤舆斮破声如雷。",
      "六鳌断足化黄能，娲皇一见心为哀！哀哉城郭阛阓为蒿莱，血肉肤躯为废骸。",
      "高岸深谷何所有，不见人烟唯阴霾。初如大块抟抔土，神工鬼伯擂地鼓。",
      "人寰簸荡无立锥，海水翻腾有飞弩。惊心下界多游魂，转瞬九渊欲沈羽。",
      "陷落诸罗十万家，人物邱陵尽泥沙。四海龙战玄黄血，千山龟坼纵横叉。",
      "不信乾坤又灰烬，可怜髑髅皆齿牙！哭夫、哭子、哭父母，惨淡往来鲁国髽。",
      "岂知蓬莱昔翻覆，神山久已沈大陆。地上龙蛇多杀机，民间鸡犬争觳觫。",
      "虽有孑遗半死生，阿鼻牛首怒狞狞。暂偷食息鱼游釜，终见漂流蚁满城。",
      "天心如此已可叹，何为此遭益糜烂！当今有几虮虱臣，浩劫无穷裸虫患？",
      "欲排阊阖问天公，天关沈沈漫复漫。俯视罗山斗六门，山飞川走坤维断。"
    ]
  },
  {
    "id": "adcfe4dbd13d5fc964c96bbc3ed5a226",
    "title": "后地震行",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "忆昨甲辰冬十月，千里江山系一发。高岸为谷深为陵，蓬莱沉没金银阙。",
      "城郭人民半已非，汹汹江山空四围。无头、无目刑天舞，一手、一足商羊飞。",
      "堆积残骨成京观，哀我遗黎何所归！疮痍满地今未已，乾柱坤维复倾圮。",
      "共工巨颅撼不周，竖亥大步移方里。诸罗、斗六百里间，天崩地塌雷霆起。",
      "至今日月尚摇摇，石破天惊震不止。洪荒欲沌复欲分，寥廓不流亦不峙。",
      "颠簸晦明动星辰，城市如悬虚空里。震后赤日行曈曈，雷师为暴驱靊霳。",
      "幕天席地十万家，哀哀哭泣洪流中！重黎祝融复交病，翻覆阴阳纷七政。",
      "赤乌衡维热燄张，烛龙炎井火珠迸。闻道天上杀机流，一空十日烧九州。",
      "地上杀机在洪水，䆕䆷方壶沈丹邱。天韬、天械无可逃，旋倾大地添狴牢。",
      "岂其万物成刍狗，无复四维联巨鳌！呜呼东瀛今已沦大壑，细者沙虫大猿鹤。",
      "世界大千输一粟，窃叹陆沈天地酷！"
    ]
  },
  {
    "id": "adcfe4dbd13d5fc92b4e8cf461a1c812",
    "title": "望张汝南故居感赋",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "云山万叠君所居，中有当时旧精庐。四面桄榔杂花竹，一窗琴对一床书。",
      "当日与君坐谈处，花发鸟啼不知曙。问字车常载酒来，寻诗客共扶筇去。",
      "君家风雅弟与兄，讲理人称鲁二生。气谊于时不易觏，功名与我竟无成！",
      "今之身世凡几变，我思君兮不复见。遭乱已沦焦尾桐，怀人空抚米家砚！",
      "台湾山水海东稀，江山犹是、民物非。叹息乾坤随水逝，何时风雨招魂归！",
      "回头恍见罗山树，经帷冷落遗孥住。月缺星阑北斗斜，屋梁颜色梦中遇。"
    ]
  },
  {
    "id": "adcfe4dbd13d5fc9f3a82b58ca69f4c7",
    "title": "遣意漫赋",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "足下碧落凌三千，胸中云梦吞八、九。不能富贵求神仙，惟有读「骚」痛饮酒。",
      "少年乐水兼乐山，适兴问花更问柳。此日落拓无所营，穷愁老景来相守。",
      "丹药难驻玄发身，䌟絖空作不龟手。甘罗既相邓禹侯，笑余四十徒腐朽！",
      "世外自负龙凤姿，山中惟将麋鹿友。欲免衣冠优孟容，永甘形块哀骀丑！",
      "迩来伛偻循墙走，独坐无朋行无耦。纷华我知亡是公，流俗人唤支离叟。",
      "尘途有迹风怜蛇，沧海无情云变狗。季野满腹储阳秋，强与旁人相可否？",
      "百鍊刚肠绕指柔，偶生芒角浇一斗。不平时作老龙鸣，长啸却同狮子吼！"
    ]
  },
  {
    "id": "adcfe4dbd13d5fc9dfc4b58dcf0b470e",
    "title": "遣意再赋",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "世间已置六尺躯，身上犹存三寸舌。南溟之鹏、北海鲲，屈伸变化归一瞥。",
      "我生肮脏四十秋，如何枯株长守拙。闭门郁郁无所为，如头受髡足受刖。",
      "扬尻欲作万里行，车已无轮马无軏。干将生就百练钢，峣峣之齿坚不缺。",
      "年华一耗身渐柔，䰄䰄者须、星星发。冥心思与大化游，蛇困求蜕、蝉求脱。",
      "造物闭我糠覈中，鼠肝虫臂徒生活。爱我谓我有用身，恶我笑我穷死骨！",
      "我自浑沌随造物，满腔藏有苌弘血。世途列子悲湿灰，歧路杨朱泣回辙！",
      "傀儡新自西洋来，黥钳大为我辈设。我已土苴视功名，时犹衮冕矜阀阅。",
      "破坏仁义真穷奇，均输食货亦饕餮。江湖魏阙同一邱，愿从泥龟作跛鳖！"
    ]
  },
  {
    "id": "adcfe4dbd13d5fc96a843ac87a2b461f",
    "title": "吸烟戏咏",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "九华仙子餐沆瀣，薜荔衣裳芙蓉带。",
      "七宝盘匜百宝床，龙嗡鲸呿天地隘。",
      "葡卜宫中火不衰，樱粟堆里香常在。",
      "独衔金茎饥凤吭，孤倚玉筱瘦蛟背。",
      "琼钟瑶席甘露浆，黑雪玄霜紫云霭。",
      "灯闪长鸣窸窣风，斗收佳气氤氲界。",
      "不夜城中得滥觞，常燃鼎上欣津逮。",
      "癖嗜已同九转丹，创惩未要三年艾。",
      "曩弃书剑求神仙，仙人谓我须淘汰。",
      "入尘已似鼠拖肠，离世何望蝉脱蜕！",
      "流连饮啄真籧篨，散诞形骸总疣赘。",
      "教我且学不死方，烟霞之里垢尘外。",
      "入山采术兼采芝，青精有饭黄精代。",
      "愧我尚恋烟火缘，未能绝物待沾丐。",
      "蕙兰膏后金粟膏，仙人掷米弄狡狯。",
      "引我漫居大沫天，置身遂入须弥芥。",
      "有时卧游上九霄，有时魂游空五内。",
      "燥吻惟濡陆羽茶，馋情却谢元修菜！",
      "藉兹冀免俗氛侵，不治未是南山秽。",
      "罗什有道吞乱针，游戏神通何介蒂！",
      "晞发阳阿下大荒，久邻山魈木石怪。",
      "御气身与造化游，陆地行仙才莫坏！",
      "甜乡休道烂如泥，糟邱须知肉不败。",
      "与人无闷世无怀，扫愁有帚诗有械。",
      "揶揄或谓穷骨头，颠倒拚作尸居态。",
      "邯郸一枕梦黄粱，洞府三清伸白喙。",
      "雾液云腋流玉酥，鸾胶凤髓含金薤。",
      "太乙然火三千年，一吸冲虚无大块。"
    ]
  },
  {
    "id": "adcfe4dbd13d5fc911700ebe5a10badc",
    "title": "悼林乃营并及诸亡友",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "总角之交五、六君，存者如星散如云。如何一年弱一个，数到林逋泪已纷。",
      "三施、二张杨、丁、李，其间汝南最超群。",
      "令威亦具神仙骨，化鹤一去遗榆枌。又有廖、许及陈、蔡，同安古辈杨鸿文。",
      "三水诗人梁钝翁，典型尤遽痛虎贲。其一老者杨广文，溘先朝露谁告存！",
      "及门数子亦堪悯，何笔、洪文并足论。临终百里待师友，雾车风马吾宗闻。",
      "邦瘁人亡痛已矣，胡为招尽林皋魂！林君订交尤最早，潦倒无成最蹇屯。",
      "遭丧我忝脱骖列，求友君从刎颈抡。往时令兄推善画，古壁下笔烟云分。",
      "墓门宿草今十载，残缣断墨风雨吞。遗孤虽在殊零落，与君幼子成弟昆。",
      "哀君病不在寝室，吊君死不返里门！如斯逝者如沤幻，使余有泪难手扪。",
      "平生无限知己痛，因君一夜雨倾盆。"
    ]
  },
  {
    "id": "adcfe4dbd13d5fc9bb011c027b42f601",
    "title": "荒城秋望",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "偶上城南冈，遥望城东道。长林漠漠不见人，夕阳远树连芳草。",
      "八卦山头旧寨平，石虎新遗赵王堡。于今辟作游人园，行人凭吊迹如扫。",
      "俯视城市半已荒，廛店折毁成空场。昔日飞甍楼观地，今馀乱瓦堠堆傍。",
      "废残虽已修，零落尚凄凉。无家、无室千馀氓，散为哀鸿之四方。",
      "回头望大道，大道直如弦。中有平民十万田，铲除畎亩无陌阡。",
      "嵯峨见阛市，有伍、有章似方里。但是烟火万人家，一朝苦雨悲风起。",
      "日落无声鸦影多，牧夫樵竖动哀歌。无限沧桑经海岛，那堪荆棘遍山河！"
    ]
  },
  {
    "id": "adcfe4dbd13d5fc98c8c7bf6390b9f22",
    "title": "忆昔日航海感赋",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "忆昔饱帆出台湾，一瞥已过澎湖间。千里、万里海色尽，又看山色入闽山。",
      "山山重叠虎门关，束缚波涛锁烟鬟。茫茫一海枕群峦，入港豁露青山颜。",
      "高台峻垒枪炮环，战场已过馀疮瘢。城郭险距青天半，制船巨厂成市阛。",
      "我时停泊泛小艇，登山四顾天地宽。风雨独凭酒楼望，烟波忽送千舟还。",
      "一夕乘流向闽郭，钓龙台古壁巑岏。泉亭茶榭闻歌管，楚些越歈杂悲欢。",
      "出闱夜上乌石冈，中秋城月大于盘。望月兴阑长太息，何时获遍五岳看！",
      "浙、吴咫尺不能到，秦、蜀微茫更无端。是时人物乐升平，未料沧桑有翻澜。",
      "胸中私愿冀一遂，要当骑鹤上长安。岂知此景犹眼前，闽城不到十馀年。",
      "瀛海已变千桑田，埋头顿似藏九渊。一望江山色如赭，每闻花鸟泪犹泉。",
      "莽莽市朝落残局，沈沈人世随逝川。投河已愧申屠狄，蹈海尤惭鲁仲连！",
      "亦欲化鹤归辽天，辽东华表迷荒阡。当时犹自悲落拓，只今何处伤沦涟！",
      "盛衰兴废真一瞬，回头万事云霄悬。往迹旧游何可问？海上日日扬尘烟。"
    ]
  },
  {
    "id": "adcfe4dbd13d5fc954920cf44d8f852e",
    "title": "与金陵士人话所过山水",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "我居海外蓬山间，蓬莱海浅湾复湾。有山、有水无佳窟，听风、听雨愁心颜。",
      "闻道江乡是佳处，烟花如海莺啼曙。但恨违隔万重山，骑鹤扬州无路去！",
      "意境频频入梦中，非游浙北即江东。拄杖依稀三楚月，乘流仿佛五湖风。",
      "今日遇子中华至，山川都作枕中记。虎踞龙蟠北固亭，鹤归凤去南屏寺。",
      "水竹三分月二分，君家正在江南村。丹枫远远秋开径，黄叶萧萧昼闭门。",
      "秣陵居士西陵客，有时苕霅为浮宅。郭外常看四明峰，剡中遥拥千溪碧。",
      "适兴即登旧酒楼，莼羹鱼脍楼上头。苦竹城西人似水，富春江上月如钩。",
      "斯景窃思分一半，君忆家乡遂三叹！寻亲身带岛夷烟，作客舟居沧海岸。",
      "座中对语各婆娑，沃洲外有汉山河。何时收入黄图里？鹿耳、鸡笼岛屿多！"
    ]
  },
  {
    "id": "adcfe4dbd13d5fc977280f50b87bfff9",
    "title": "闲居书事兼述怀",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "富贵可轾亦可轩，贫贱居后如居前。夙昔摊书拥万卷，铭功直欲上燕然。",
      "有时萧寺划齑饭，魂梦复在韩、范边。不然著述老一世，「东观馀论」、「南华篇」。",
      "胡为浮沉至今日，海屋之畔沧桑田。负郭洛阳非二顷，耦耕河渚乏一椽！",
      "假与沮溺为伴侣，催敲箕敛来熬煎。新丝未足供洋税，新谷何能办户钱！",
      "东家养犬罚里布，西家捕鼠输府泉。警吏穿门时入室，圆木警枕难安眠。",
      "桃园无处居渔父，梅市何地容神仙！邱山华屋尽零落，逃氓废圃馀荒阡。",
      "暂时读书把耒耜，如登雪岭披黄绵。闭门深夜慕怀、葛，挑灯课子开韦编。",
      "五经、五典如日月，肯为乱世相轻捐！逍遥世外亦一计，自颠、自倒忘倒悬。",
      "惟怜一生怀壮志，经术、经济成虚诠！糜烂尘寰无净土，隔篱何点聊穷年。",
      "星槎倘可天上泛，凿空窃愿随张骞。造物彼苍何阨我，土人桃梗相为缘！",
      "不知何时堪解脱，骈枝大块殇彭篯，胚胎或免天帙缠。"
    ]
  },
  {
    "id": "adcfe4dbd13d5fc97109da7fc5aaad0b",
    "title": "送客归浙",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "浙东此去三千里，海上蓬莱隔弱水。君归正值鲈鲙时，轮船一日秋风起。",
      "钱塘八月潮头高，君归好趁曲江涛。旧时范蠡浮舟处，未似君跨海上鳌。",
      "与君相逢在顷刻，与君别离成夙昔。寄语中原乐土人，莫作海岛居夷客！",
      "君居武林山水乡，西湖绿柳接红樯。山阴饮禊兰溪曲，风渚渔陶苕水傍。",
      "我居局促海山畔，山花、山鸟纷愁乱。鞭扑追呼过虎苛，茧丝抽索如鱼烂。",
      "年来山水益萧条，山林斮赭如焚烧。四海五湖深锁闭，千峰万嶂空嶕峣。",
      "乘风我欲随君去，葛洪未备移家具。神仙暂作陆沈身，日月漫迟夸父步！",
      "登高遥望云海东，浮帆一点暮天红。知君亦有烟霞窟，他日相寻钓浦中。"
    ]
  },
  {
    "id": "adcfe4dbd13d5fc935a45fd15c0d4724",
    "title": "题近人所作「桃源问答游叙文」后",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "传说桃源时避秦，千年一到武陵人。鸡犬鲜逢山外物，桑麻未识世间春。",
      "兵燹徵徭是何事，问津逝者葛天民。源里遗民纷纷说，秦时苛政如火热。",
      "六国子孙多系累，天下儒生半坑杀。男儿负剑到长城，妇女纫针入南越。",
      "我闻斯语犹未终，秦民怒发冲冠中。秦时纲纪虽近暴，惨惨犹存华夏风。",
      "百年礼乐未崩坏，三代车书尚遵同。以暴衡暴祇百一，秦罪已是邱山崇。",
      "岂似我今□化外，非法横施来自郐。刀锯日日供牺牲，鞭扑朝朝催课最。",
      "无丝、无苗亦税科，有丁、有户皆头会。俎豆古风弃弁髦，衣服新制留蛮襘。",
      "神山千里尽沦胥，文物一朝随芜秽。穷奇食人口有牙，蚩尤为兽翅生背。",
      "相逢不作同等看，胡髡越裸丑周冠。颠倒天行无历纪，邱虚郡县有戈干。",
      "饥饿夷、齐失薇蕨，艰难黄绮在商山。秦时容得桃源在，桃源经今亦迁改。",
      "忽荒净土与仙津，阨窄五洲兼四海。秦人今更去遥遥，惆怅渔郎不相待！"
    ]
  },
  {
    "id": "adcfe4dbd13d5fc99131b654088262cd",
    "title": "看山写怀",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "我居市廛间，恨无青山绿水环。山人在山里，日夕峰峦烟雾起。",
      "山人对山不解吟，孤负山水有清音。我生能诗乏山住，失却画本无佳句。",
      "倚楼遥望翠微巅，春来、春去迷红树。座中有客话山容，山东有竹西有松。",
      "山村月出催沽酒，山寺云封闻打钟。泉声鸟语供清听，昏曙阴晴尽诗兴。",
      "安得移居入深山，登山看海澄如镜。山人阻我莫移家，山中无虎有苛政。",
      "城市尘埃不易居，山林徭役亦难应。丹灶无宽宏景庐，蓬蒿还隘羊求径。",
      "不须歌啸慕渔樵，万水千山鲜干净。"
    ]
  },
  {
    "id": "adcfe4dbd13d5fc91f900a19c9d0ec16",
    "title": "近年薄置田亩，拟待拙著集成，变鬻以供剞劂。特恐所作不值一文，不免詅痴符之诮也。诗以志之",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "吾也作诗豫买田，为口腹计谋朝饘。他日诗成待传后，吾卖吾产刊遗编。",
      "此志非奢良易遂，此笔再支三十年。古人名山俟友声，韩公学有欧公延。",
      "张为曾诩奉白佛，李洞亦闻铸浪仙。今人爱才非昔比，龙华会乏香火缘。",
      "同时或邀众口谤，异时安望众目怜！「太玄」子云当瓿覆，「春秋」吕氏空门悬。",
      "况余诗文求自适，不期众好宁非偏！冰心自携冰一卷，古调独弹古七弦。",
      "高希万载羲皇上，旷游八极鸿蒙先。放笔洪涛走淜湃，冥心造化归镵镌。",
      "咸韶欲招里耳听，如置石鼓伶人前。倘售鼠璞自炫异，或怀燕石私蹁跹。",
      "千金换取麻沙版，如珠弹雀玉抛砖。况破百亩灾梨枣，实益枉为虚名捐。",
      "繄余名心终不死，子孙之计非所牵。阡陌连云亦安用，城南二顷更戋戋。",
      "有诗有文堪掷地，无衣无食足登天。王充或作枕中秘，桓谭有待身后传。",
      "吾书不胫走天壤，室中遑恤灶无烟。惟愁白傅将笑人，诗成未得鸡林钱！"
    ]
  },
  {
    "id": "adcfe4dbd13d5fc974d512b89d1106ae",
    "title": "生圹诗歌第八，即以为跋，并靳谢老",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "我与谢君尚生面，号咷尺素修相见。托友来求生圹诗，要余当作生刍奠！",
      "笑君欲听雍门琴，笑君不来谀墓金。只鸡斗酒桥公事，异时腹痛莫相侵！",
      "我非食友非死友，平生未剪庾郎韭。如何表圣携鸾台，竟望原壤歌狸首！",
      "闻名墓下独优游，山中猿鹤自春秋。谢安不与人同乐，谢敷偏欲人同忧。",
      "稽康日日惟养生，范燮时时复求死。山川尚悲陵谷迁，人物岂有安全理！",
      "一笑张融欲凌云，手执「法华」与老君。君藉我诗或不朽，我嗥君返倘无魂！",
      "自昔诔铭关素行，必待盖棺论乃定。谢老依然肉食身，奈何丐我虞歌赠！",
      "我欲向君一呜呼，奈君健啖颜如朱！骨相未是枯髅枯，肉相宁比臞仙臞！",
      "我欲向君试调笑，墟墓之间又宜吊。真卿旷达虽可思，方朔诙谐殊未妙。",
      "占星我非大王公，君非岁星亦难料。漫储一腔块垒词，借君一抔浇一卮。",
      "及今未泣洹水玉，劝君且进商山芝！"
    ]
  },
  {
    "id": "adcfe4dbd13d5fc980fb1bb7784c86ed",
    "title": "米贱感赋",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "曩者我未有田时，米贵如珠难作糜。今时我有田数亩，米贱无从易升斗。",
      "米贵我昔为伤心，民贫恨天不雨金。米贱我今夜长叹，租入难供赋税半。",
      "赋税如何底许多？中田今升十倍科。正税之外有附税，税外加派更繁苛。",
      "犹幸今年歌大有，无钱有米可糊口。倘或年时遇半荒，村南村北皆饿叟。",
      "但是农家今亦艰，买牛雇直钱如山。有米贱粜须官检，玉粒难入东洋关。",
      "农家租户何须苦，催科刻日严如虎。无田亦有人口徵，百物锥端皆榷估。"
    ]
  },
  {
    "id": "adcfe4dbd13d5fc98498751c798ed43c",
    "title": "书次儿槱十四岁所作史论后",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "时势变迁一至此，读书今已无种子。仁义道德等籧篨，粪土「五经」、「廿四史」。",
      "吾儿闭门读典坟，吾与汝作羲皇人。世风不染欧、非、美，时事遑知魏、晋、秦！",
      "姑从故纸讨生活，三国、六朝最樛葛。英雄竖子一刹那，氐、羯、匈奴况豪末！",
      "汝幼读书慧眼悬，他时见异勿思迁！经济吁谟获机括，新法西学皆蹄筌。",
      "此间教人限等级，有如蛣蜣宝丸粒。吾家幸不随步趋，汝辈惟当安诵习！",
      "闻道中原大改更，用夷入夏日勾萌。不信秦嬴遗祸火，至今商、洛发儒坑。",
      "我自不求同时世，授汝一经为一艺。仕夷早已鄙刘殷，猾夏今更轻后羿。",
      "屈指于今十八秋，阅人阅世真蜉蝣。河山百战蛮蜗角，寰海千邦楚沐猴。",
      "人才今生殊抑塞，有如黄杨当闰厄。苏轼愿儿为八慈，陶潜训子望三益！",
      "海外方今禁读书，乃公将史作菑畬。治身、治世知治乱，一编何止伴闲居！"
    ]
  },
  {
    "id": "adcfe4dbd13d5fc92f2eae7ba1947a50",
    "title": "过彰化废公园感赋",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "古榕寥落杂枯树，喷地一泉自东注。泉间茅舍覆僵石，水外疏杨当狭路。",
      "野鸟时时啼向人，园林无主飞灰尘。到处病藜成瘦腊，入围荒草溷残茵。",
      "游人来往悲丘壑，梧桐脱皮筠脱箨。两部曾无给廪蛙，一庭岂有乘轩鹤！",
      "年来我过东郭门，郭外人家半空村。郭内人家半旷原，破碎门墙鸟雀喧。",
      "其他凋零不可道，其故瑰怪良可言！自从事事效欧、美，街衢方罫划井里。",
      "游吉毁家为当途，晏婴徙宅因近市。即看此地辟游场，小害亦同花石纲。",
      "一草一木尽民力，有台有观皆民房。谬云此事同民乐，一夫为乐万夫哭。",
      "黔首家家戴覆盆，金钱日日填卢谷。有人蒙羞像范铜，民膏民血涂身红。",
      "此间差喜无此像，可怜尚带东洋风！就中园景方增筑，已无佳处豁心目。",
      "况当官署纷奕棋，不免童山随翻覆。如今山水已邱墟，纤风缺月亦无馀。",
      "园中不见三分竹，园外空过独辇车。"
    ]
  },
  {
    "id": "adcfe4dbd13d5fc9baaa121ab721ba4c",
    "title": "有感书臆",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "平生豪气未一唾，蓦地惊人乾坤破。胸中五狱何时平，囊里一锥已先挫。",
      "忆昔少年意气奇，赤手欲缚蛟鼍螭。潜移岱华翻大海，旦夕饮马东溟池。",
      "区区心事托毫素，贾生万言、曹七步。厥词一放走轰霆，并并二豪惊顾兔。",
      "琳琅蚀月千明珠，翕霞九尺珊瑚株。沈埋黄土一千丈，犹与丰城剑气俱。",
      "一朝海水湮旸谷，方壶沦入鲸鱼腹。娲皇竟断六鳌维，龙母坐看万鲛哭！",
      "此时惨甚幽九渊，倏忽星周二十年。玄黄有血膏原野，冥漠无知怨昊天！",
      "我比苌枝漫猗傩，寒暑如邮日如火。久拚斯世混伧荒，岂与外人为蜾蠃！",
      "却叹樗材寿此身，千秋万古一微尘。未来衰老病死苦，先是支离臃肿人。",
      "人生末路竟如此，不作龙头作狗尾。纵教扬子传「太玄」，已似马公成腐史！"
    ]
  },
  {
    "id": "adcfe4dbd13d5fc97f8ceb33bab11fd2",
    "title": "题次儿槱诗文卷",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "怪汝作诗如作画，笔扫风云驱百怪。爱汝作文如作诗，潘江、陆海有馀漪。",
      "郑虔名成老画师，传作未见垂当时。王维有画兼有诗，绝妙未见兼文词。",
      "古人专精在一艺，不尚夸多尚传世。画虎一事倘无成，鼫鼠五能亦俱赘。",
      "吾儿可有兼人才，行年十四、十五才。天赋汝能天禀粹，天富汝年天骨开。",
      "儿乎多能吾所许，儿乎末艺吾不与。文章要须气节高，文学尤须经济举。",
      "乱世人才安足多，扣牛宁戚徒悲歌！台海波涛今漆黑，中华世界方蹉跎。",
      "吾今与汝守蓬荜，吾老一任东隅失。望汝怀器伏人间，或□扶桑作晓日！"
    ]
  },
  {
    "id": "adcfe4dbd13d5fc931e264234bf9b164",
    "title": "乙卯重午",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "五月五日吊屈原，六日又当吊台湾。",
      "台岛此日蛟螭蟠，户三百万海漫漫。",
      "海底残魂招不起，三百万人同日死。",
      "髑髅鞟骼郁嵯峨，虎狼戛戛磨牙齿。",
      "彼一人些千古伤，全台奈何不断肠！",
      "羌沈江兮羌沈海，黑风毒浪鱼龙僵。",
      "昨夜雷门擂大鼓，羵羊蹩躠商羊舞。",
      "灯火煌煌黎邱市，旌旗窣窣修罗府。"
    ]
  },
  {
    "id": "adcfe4dbd13d5fc92a7578f77a2582a0",
    "title": "痛断发",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "我生局蹐何不辰，垂老乃为断发民！披发欲向中华去，海天水黑波粼粼。",
      "天为穹庐海为壑，桃源路绝秦中秦。况是中华亦久变，发短更甚胡中人。",
      "吴绳虽约难为纶，且留尺寸来反唇，国人姗笑倭人瞋。",
      "我生于世一微尘，我头一发回千钧。科头违世廿载匀，戴之如山五十春。",
      "垂之亦自嫌剡剡，断之夫岂能彬彬！山鬼怂剑躐余后，晞汝阳阿归陶甄。",
      "在笯可怜断尾凤，遁荒须跨无角麟。托迹伊川昆吾野，苍浪种种嗟沈湮！",
      "冲冠此际无轮菌，惭颜懒被华阳巾。惟有晋时无颜帢，称是头颅堪同寅。",
      "古者有罪科城旦，维髡与钳为一伦。穆生不设醴酒醇，吾不能去空嶙峋。",
      "屈原散发遵枉渚，吾将骚首问苍旻！"
    ]
  },
  {
    "id": "adcfe4dbd13d5fc92c41642902f43f67",
    "title": "蓄发诗",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "不欧、不亚亦不倭，我发虽短未媕婀。我头不与人同科，可屈、可伸奈我何！",
      "垂垂渐觉成盘螺，有如玉山长嘉禾。不似童山空峨峨。",
      "随俗不随乡人傩，老子头颅聊自摩。任人讪笑语言讹，闭门缩颈甘藏窝。",
      "道逢狞吏掩而过，抱璧相如避廉颇。自笑杨朱为一毛，有惭肤挠与目逃！",
      "几茎衰发奚坚牢，如斯时世须餔糟。但余未能从时髦，耄矣老夫爱皤皤。"
    ]
  },
  {
    "id": "adcfe4dbd13d5fc949667b7f96084893",
    "title": "将远游，在台北路作",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "我家傍海隅，常闻风涛作。",
      "去山二十里，不见青山壑。",
      "有时见山容，足已涉城郭。",
      "此行向中华，万山将笼络。",
      "不图台北路，群峰先崿崿。",
      "有如赴汪洋，河伯先海若。",
      "路出香山间，海山俱寥廓。",
      "四水望西流，连山自东落。",
      "山水交潆洄，红尘供插脚。",
      "我车风雷驰，我神尻轮跃。",
      "一出鸡笼山，一身脱尘缚。",
      "俯仰洪渡中，天地入冥漠。"
    ]
  },
  {
    "id": "adcfe4dbd13d5fc9bf7395979e8c3a47",
    "title": "鸡笼山遇雨，留宿颜君云年陋园",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "风雨四山来，山外开曙色。",
      "潮声吼如雷，海上犹深黑。",
      "雨止风怒号，风鸣雨淅淅。",
      "开门望曙光，巨灯悬竿侧。",
      "电气逼人青，林烟散天碧。",
      "我为候船来，望之心怵惕！",
      "赖有贤主人，珍重慰羁□。",
      "远客夜不眠，毫光明满室。",
      "宗悫万里风，宗炳五岳屐。",
      "□去指顾间，虽老心未息。",
      "投笔潮鸡啼，海山忽四白。"
    ]
  },
  {
    "id": "adcfe4dbd13d5fc9961468b7f4b2caa5",
    "title": "将游中华作",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "将老再行迈，竟作万里游。此意同矍铄，恨无勋业酬！",
      "栖栖入□山，远与禽向俦。向禽亦何易，踪迹巢、许侔。",
      "尧、舜今已没，洪水自东流。我为乘桴客，翻向陆中浮。",
      "陆中诚阻艰，尚有桃源留。沧海浅更涸，巨鱼日吞舟。",
      "六鳌沈蓬山，一去不可求。我欲穷天阙，安得昆仑邱！",
      "中原轩辕都，胜迹神禹州。乾坤虽莽莽，轨路自悠悠。",
      "列子御风行，域外期一周！"
    ]
  },
  {
    "id": "adcfe4dbd13d5fc9bc9879a356e6cde9",
    "title": "将泛海入中华作",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "飙轮发出东瀛东，台湾水与吴淞通。五岳三山禽庆志，五湖四海范蠡风。",
      "久闭岛上如樊笼，山水瑟瑟无欢悰。有树髡比湘君赭，有石血见秦鞭红。",
      "欲向方壶觅员峤，奈无黄平、乏赤松。放棹沧溟游万里，此行或遇东王公。",
      "中原今已霸图空，龙蟠虎踞空匆匆。碧水千回留古迹，青山一发馀高踪。",
      "我从世外追温伯，有目不送南飞鸿。拌以双屐踏万里，一蹑岱顶登高嵩。",
      "昂头缈缈白云峰，手撷仙人青芙蓉。归来袖里乾坤大，游筇且化葛陂龙。"
    ]
  },
  {
    "id": "adcfe4dbd13d5fc936340e4e247b8a16",
    "title": "南岸十馀里眺马当山，赋马当歌",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "水莫如吕梁，山莫若太行。兼二妙之山水，吾今果见诸马当。",
      "马当峰拂高隼天，马当江蓄神龙渊。龙腾水怒火轮𥳽，峰峰壁立云涛连。",
      "亘古屹立大江边，长江锁钥生寒烟。一矶、一矶拥水圆，一落千寻地轴穿。",
      "汹漭江流供插脚，轮菌庐阜疑并肩。江水西来九派大，山翠东流万派外。",
      "颇怪郦生「水经」疏，叙山不与马当会。我闻马当山，风送王子安。",
      "我来愿将一帆借，愧无雄词滕王高阁攀！顺风直向鄱湖口，湖水入江山为走。",
      "澎泽县西山色分，望见小孤犹回首。"
    ]
  },
  {
    "id": "adcfe4dbd13d5fc9d09753838d08a2a1",
    "title": "入庐山十五首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "背后负青山，当面对平筱。虽盘庐山底，仍出众山表。",
      "隐隐苍碧间，禅房出树杪。古寺号「栖贤」，临流见幽窈。",
      "涧水天上来，转觉瞿塘小。苏公拟三峡，三峡谁多少！",
      "阴沈至渊潭，神龙起昏晓。寺前五老峰，远远闻啼鸟。",
      "我从海上来，爱此红尘杳。既过涧中桥，无限清浪绕。",
      "复饮招阮泉，秋风双袂袅。"
    ]
  },
  {
    "id": "adcfe4dbd13d5fc9d09753834262a79a",
    "title": "入庐山十五首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "自入庐山来，众山纷磅礴。日月藏岩阿，风云出丘壑。",
      "神灵所宅都，江湖为缠络。兹山诚南岳，可以兼衡、霍。",
      "包孕百山川，巍峰起窕谷。一罅一山开，各有新面目。",
      "阴阳负两郡，岷嶓归一曲。我行在觚弦，大千见粒粟。",
      "晦明山中央，乾坤为局促。欲揽山四陲，羌无巨灵足！"
    ]
  },
  {
    "id": "adcfe4dbd13d5fc98010b3346594af41",
    "title": "自岳州巴江下水，破晓至武昌，望汉阳、入汉口即目",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "驳霞满天天色紫，五云台阁天中起。继以海市虚无间，蜃楼复在空明里。",
      "凌霄万汇天机悬，火布水锦风轮旋。珊瑚玳瑁万家饰，虹栈星房九气鲜。",
      "江光烂漫群龙戏，乃是千舟万舟至。叆叇三湘七泽天，缤纷四海五湖地。",
      "汉阳、武昌夹岸长，东西南北控中央。安得江神一起鞭石梁，联络二十二省成一疆，朝轶大秦、暮扶桑！",
      "呜呼我歌未罢开曙光，天苍苍兮江茫茫。愿乘槎兮出大荒！"
    ]
  },
  {
    "id": "adcfe4dbd13d5fc91f91fbe0399d04f1",
    "title": "过遂平县",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "自过信阳来，景物殊呰窳。",
      "河南比鄂南，风土判良楛。",
      "遂平房子国，周衰迁于楚。",
      "中原若无人，鲸吞无所阻。",
      "唐时平淮西，易名遂千古。",
      "城西嵖岈山，战场今莽卤。",
      "谁知五日间，此地复焦土！",
      "强寇回霍邱，处处惊鼙鼓。",
      "俯仰天地非，人民入刀俎。",
      "呜呼十馀年，水火民何苦！"
    ]
  },
  {
    "id": "adcfe4dbd13d5fc96cd78b8fa0402373",
    "title": "下车入偃师县，游嵩山不至",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "北望首阳山，今有夷、齐祀。南入偃师城，古为汤亳里。",
      "帝喾所旧都，周王所东履。如何同莒、邾，大无三百雉！",
      "我向中逵行，不见繁昌市。田横刎此乡，其地尚可指。",
      "伊水入洛河，在此如江汜。我欲游嵩山，城边聊徙倚。",
      "望见太室容，忽焉风尘起。中路多萑苻，踟蹰不能已！",
      "风静山逾明，欲就心如矢。闻说二室间，三十六峰里。",
      "选胜而骋奇，峰峰天中峙。甚喜山有灵，惜哉车无轵！",
      "况是涉坎艰，爰作临崖止。"
    ]
  },
  {
    "id": "adcfe4dbd13d5fc9ad2f0b300b7c2558",
    "title": "凭吊中牟台及古吹台",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "袁、曹战时垒，云是中牟台。师旷留遗迹，歌风有馀哀。",
      "田丰祠已矣，楚氛安在哉！我过朔风生，南风竞不来。",
      "古邱不可见，一路见蒿莱。"
    ]
  },
  {
    "id": "adcfe4dbd13d5fc9e57a3507346b6d14",
    "title": "游大梁书院",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "远对夷门城，近对禹王阁。",
      "大梁书院中，浮图压东郭。",
      "可有塔上铃，和答院中铎？",
      "嶪嶪白云归，日暮栖鸦鹊。",
      "师旷君子人，伊川圣者作。",
      "列仙去不回，斯台空寄托！"
    ]
  },
  {
    "id": "adcfe4dbd13d5fc9087c4e1ae9cef94f",
    "title": "过临城，望抱犊山",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "遥望抱犊山，下有豹子谷。昔为隐者居，今聚绿林族。",
      "山中豪客多，虎头飞食肉。无地安渔樵，何处筹耕牧！",
      "嗟乎平地间，长蛇常起陆。况夫荒荒山，能无丛莽伏！",
      "连绵有峰峦，迢递似平麓。远视目力穷，近无镜光缩。",
      "路与峄县通，轨辙分横幅。北向滕、薛都，风轮去何速！"
    ]
  },
  {
    "id": "adcfe4dbd13d5fc988b7e02cb7a58341",
    "title": "姚村驿乘马车南过泗水向孔林，宿曲阜城",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "圣道日榛芜，孔路亦已荒。",
      "沙尘飞蔽天，日色为昏黄。",
      "我行八千里，来到泗水旁。",
      "秋冬水潦降，波澜何汪洋！",
      "想见横流世，难凘孔泽长！",
      "宣公泗渊滥，吴师泗上翔。",
      "此诚鲁壕堑，岂独圣津梁！",
      "一车驱两马，浮杠百步强。",
      "桥南见石路，桥下横野航。",
      "跋涉崎岖中，突见万古坊。",
      "汉柏参天地，鲁陵匹帝王。",
      "回首鲁公台，已至鲁城隍。",
      "信宿陋巷街，瞻见阙里墙。"
    ]
  },
  {
    "id": "adcfe4dbd13d5fc98417abb2253cdc98",
    "title": "登泰山四首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "水行越沧海，陆行逾崤、函。日夜行万里，更披万仞岚。",
      "初上泰山北，复下泰山南。既入岱宗坊，步步起巉岩。",
      "登及岱盘九，峻甚华峰三。悬峰出天际，危峪入空嵌。",
      "忆我近嵩高，回轸向关、陕。车行山隧中，忘却成皋险。",
      "自入泰山来，险巘重重掩。一险方才过，一峰又当脸。",
      "回首视前峰，地底见一点。迢递三天门，万山没深崦。",
      "徘徊碧空中，白云为我敛。"
    ]
  },
  {
    "id": "adcfe4dbd13d5fc98417abb2cb49b3ee",
    "title": "登泰山四首",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "庐阜有高峰，四溃皆奇特。灵境变幻间，一峰藏千亿。",
      "探奇心未餍，复到泰山侧。泰山层层高，别肇神仙域。",
      "直上五十盘，凌霄去不息。飞泉五千仞，山头惟一滴。",
      "满山柏戴云，悬磴松生石。秦、汉皆后来，云物万古积。",
      "石闾对介邱，天府西东辟。绝顶蒙蒙间，青旻连青壁。",
      "真人御风行，去天不盈尺。俯视山半云，雷声出山腋。",
      "朝登日观峰，沧海扶桑色。"
    ]
  },
  {
    "id": "adcfe4dbd13d5fc9d42a1e45c63fd627",
    "title": "自青龙岭逾长城，登八达岭放歌",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "阴山、祁连安在哉，我从绝顶登天台。万骑胡儿今不见，万山叠叠东西来。",
      "东望临榆负山海，西望恒岳飞尘埃。太行、蓟邱挟两腋，勾注井陉如累垓。",
      "秦皇、汉武多边才，能隔大漠寻蓬莱。起自临洮至辽东，长城万里蒙恬开。",
      "高齐幽州事徘徊，缮治长城下口隈。我在岭头一俯视，荒荒莽莽红叶堆。",
      "南下倒马关，北上飞狐口。密云山如虎豹临，桑干河作龙蛇走。",
      "此岭嵯峨镇域中，插天疑有鬼神守。岭外大野浩茫茫，岭内连山峰陡陡。",
      "峰嶂虽逼天，陉谷若开牖，北门锁钥长在手。呜呼谁能从军赴沙碛，南北东西此枢纽！"
    ]
  },
  {
    "id": "adcfe4dbd13d5fc90bc5d1643eac2258",
    "title": "舟泛大海作",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "放棹大洋中，四见沧海色。长天入巨浸，或玄、或深黑。",
      "江南见混黄，台麓见绿碧。但是蹴风行，层层皆雪白。",
      "有时浪矗空，银雪三山积。平落洪浸间，隐隐黑龙脊。",
      "我乘艨艟游，不畏长鲸掷。谈笑轻波涛，昂头天咫尺。"
    ]
  },
  {
    "id": "adcfe4dbd13d5fc9b23c39ff3eeaf762",
    "title": "游灵隐山寺，观飞来峰、探峰洞，步各亭涧；入寺后，登北高峰；次韬光庵，观江海及及湖二十韵",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "环湖皆好山，最是灵隐秀。",
      "后矗北高峰，前结飞来窦。",
      "绕寺山水幽，巀嵲山门右。",
      "山泉落琤琮，树根蟠透漏。",
      "闻道云雨兴，常有雷霆斗。",
      "涧声摇天风，瀑流出石溜。",
      "洞中一线天，天半百层岫。",
      "咫尺分乾坤，曲折现昏昼。",
      "行到冷泉亭，遍看云峰皱。",
      "入寺挹慧光，金身十丈彀。",
      "五百护尊者，重重如列宿。",
      "禅房云气多，经楼山岚凑。",
      "爰登寺后山，高峰凌霄宙。",
      "古树若飞龙，众石皆卧兽。",
      "徘徊四山低，南峰可俯就。",
      "复到观海亭，江海入袍袖。",
      "此行遍江南，湖山尽停留。",
      "此境良未逢，高奇兼秀透。",
      "山连上天竺，岭真古灵鹫。",
      "澹荡寺门前，湖光浮绮绣。"
    ]
  },
  {
    "id": "adcfe4dbd13d5fc91879557b5cb51bff",
    "title": "杭郡登吴山巅，凭吊宋大内放歌",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "湖东柳浪不闻莺，行行直入杭州城。城中江水阻湖水，吴山长作越山横。",
      "吴山下有第一泉，吴山上有第一峰。吴山旧入宋大内，亭台苑囿今何空！",
      "山头有石蛟龙举，山中无树凤凰处。禁籞曾传凤凰名，校场曾集龙虎旅。",
      "自从北兵渡淮过，钱塘潮汐竟无波。九重云物红兜劫，一角湖山白雁歌。",
      "越中断送宋山河，吴山犹映销金窝。我到宋汴京，曾寻宋宫殿。",
      "艮岳、青城虽不存，龙阶黼坐依稀见。汴梁千载护朝门，潘、杨两湖仿畿甸。",
      "如何此地数百年，吴山莽莽寒烟遍！杭州况是锦绣乡，杭都运比汴都长。",
      "当日爱看天水碧，只今惟见夕阳黄！此山虽不峻，襟带美江山。",
      "钱江城南去，明湖城外环。不须强弩射潮水，大江入海不复还。",
      "江不还，湖不泻，我在山头望山下。云中大笑海陵王，空画吴峰来立马！"
    ]
  },
  {
    "id": "adcfe4dbd13d5fc974f23d3556f221f7",
    "title": "过钱清江即事",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "夜行钱清江，月光明如昼。",
      "顾望钱清堰，一钱谁消受！",
      "廉吏说刘公，汉时贤太守。",
      "一江留清名，遂觉钱塘陋。",
      "我携杖头钱，清风亦两袖。",
      "兼有月当头，不用一钱酎。",
      "较公为不廉，千山万壑收。",
      "中原山遍看，更愿浙东觏。",
      "泛舟向会稽，江山若故旧。"
    ]
  },
  {
    "id": "adcfe4dbd13d5fc9a455a260af9106cf",
    "title": "登会稽山，拜禹王庙；上谒禹陵，观窆亭、访菲泉；再游禹王寺、探禹穴，转出陵坊；至山庭，读岣嵝碑三十韵",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "早年读「禹贡」，缅仰禹王功。八载释玄书，四海尽来同。",
      "稍长观史书，益慕禹王风。万里探禹穴，愿追太史公。",
      "不信年迟暮，始到会稽中。会稽水渺渺，会稽山隆隆。",
      "霈然下云雨，帝泽九州丰。馀润及海外，岂独限浙东！",
      "我自海上来，中原见高嵩。曲阜拜孔子，兖州仰岱峰。",
      "遍访九河迹，无若神禹工。直北上燕京，飙轮出居庸。",
      "回舟下渤海，再度入吴淞。细考三江渎，亦为大禹通。",
      "于兹拜禹庙，岂为骋游踪！禹陵咸若亭，万古白云封。",
      "石壁菲饮泉，信乎俭德崇！窆石及古篆，卓立青芙蓉。",
      "绕陵列云树，叠嶂若长墉。陵下姒家村，陵右谷神宫。",
      "泽比谷林尧冢远，不共苍梧舜冢终。时世谈神奇，万灵来朝宗。",
      "传说殿上梁，亦复化二龙。庙内苍水使，河精海若从。",
      "我再登禹寺，寺后穴蒙蒙。宛委所封处，疑有藏圭琮。",
      "尝想岣嵝碑，衡岳灵气钟。何年陪禹硎，古字玉珑璁。",
      "离离秦望山，斯篆邈难穷。南巡留盛典，禹颂传九重。"
    ]
  },
  {
    "id": "adcfe4dbd13d5fc9a06653c407c7a978",
    "title": "瑞安李茂才叔諴相遇孤山寺，酷爱余诗文集；邀游雁宕，愿为东道主。余以远游历半载，方自会稽还，未得如愿；赋此为后游之券",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "浙江夙称山水窟，异境乃在温州湾。温州有客邀我游雁宕，我魂已挂三十六峰间。",
      "身虽未到神先往，敢笑康乐山缘悭！或云灵峰七十七，中有天阙青云关。",
      "我今足迹半天下，名山亦半识其颜。其实胜处多未至，虽上会稽、未上天台山。",
      "即今偃蹇西湖里，湖上山灵仍未一一相往还。况乃龙湫从天下，岂易龙鼻披云观！",
      "霞客一再寻雁湖，峰头芜草亦波澜。灵运游踪所未发，永嘉閟奥诚难攀。",
      "我闽尚有武夷九曲胜，安得曲曲都向眉梢攒。放翁才到六曲止，晦庵地主空盘桓！",
      "君为雁宕作主人，主宾应尽名山欢。再把余诗展向雁宕看！"
    ]
  },
  {
    "id": "adcfe4dbd13d5fc9d18dd59398e095ec",
    "title": "自闽海入闽江作",
    "authorName": "洪繻",
    "authorId": "adcfe4dbd13d5fc919de10adce4846d4",
    "dynasty": "清",
    "content": [
      "海天一色云瞢腾，云开何乃见长城！长城非城千山青，中有山门五虎横。",
      "山门荡荡连海门，千回百折长江奔。中流江峡成海峡，束缚蛟龙留潮痕。",
      "潮来潮去山重叠，钱塘潮水不足论。舟人金牌、长门里，重重锁钥江海水。",
      "宛转亭头又馆头，罗星塔山连云起。我自东北历东南，港门无此青巉岩。",
      "大沽、黄浦剧深通，平原两岸蔑峰岚。山东海港有山险，长流难得长山掩。",
      "江心随处况有矶，岂比金、焦山两点！堪痛甲申边衅开，如此江山酿祸胎。",
      "兵备空传藏舰浦，洋氛竟及钓龙台！于今江面澄如练，马头、马尾沧桑变。",
      "不堪回首念昔游，闽中山水依稀见。"
    ]
  },
  {
    "id": "adcfe4dbd154852653058c893f0b72d6",
    "title": "桃花潭打鱼歌",
    "authorName": "翟一枝",
    "authorId": "adcfe4dbd1548526d1457b72d1457b72",
    "dynasty": "清",
    "content": [
      "涩滩南下九里曲，红雨锦鳞映波绿。老渔家住山之南，作椮养鱼如养蚕。",
      "终年持竿不离手，截江而取心尤贫。西岸鸣榔应东岸，大罟云合人声乱。",
      "挺叉纷从烟波入，溅沫飞涛走惊电。细鬣巨鳞不知数，登盘更爱雪花粲。",
      "楼头少妇取作羹，手执双鲤不忍烹。放尔径渡桃花水，尺素凭寄千万里。",
      "却羡生涯易足似渔家。夫举网，妇拿槎，年年不负潭上花。"
    ]
  },
  {
    "id": "adcfe4dbd15fe31b62474ca2c5c43cd3",
    "title": "淡北八景戍台夕阳",
    "authorName": "林逢原",
    "authorId": "adcfe4dbd15fe31bd1457b72d1457b72",
    "dynasty": "清",
    "content": [
      "高台矗立水云边，有客登临夕照天。",
      "书字一行斜去雁，布帆六幅认归船。",
      "战争遗迹留孤垒，错落新村下晚烟。",
      "山海于今烽火靖，白头重话荷戈年。"
    ]
  },
  {
    "id": "adcfe4dbd15fe31b62474ca24e9e261a",
    "title": "淡北八景戍台夕阳",
    "authorName": "林逢原",
    "authorId": "adcfe4dbd15fe31bd1457b72d1457b72",
    "dynasty": "清",
    "content": [
      "叠巘回环障海门，迷蒙雾气幻朝昏。",
      "岩腰初出披飞絮，洞口旋开挂晓暾。",
      "同作雨云归楚泽，忽闻鸡犬隔桃源。",
      "楼台蜃市如相近，缥缈神仙合断魂。"
    ]
  },
  {
    "id": "adcfe4dbd15fe31b62474ca2a4311692",
    "title": "淡北八景戍台夕阳",
    "authorName": "林逢原",
    "authorId": "adcfe4dbd15fe31bd1457b72d1457b72",
    "dynasty": "清",
    "content": [
      "重重关渡锁溪云，潮往潮来到此分。",
      "练影东西拖燕尾，涛声日夕动犀军。",
      "舟人放棹中流急，估客鸣钲隔岸闻。",
      "我欲测蠡参水性，由来泾渭不同群。"
    ]
  },
  {
    "id": "adcfe4dbd15fe31b62474ca22c3b59ac",
    "title": "淡北八景戍台夕阳",
    "authorName": "林逢原",
    "authorId": "adcfe4dbd15fe31bd1457b72d1457b72",
    "dynasty": "清",
    "content": [
      "一入寒潭几度秋，不劳遗笑刻舟求。",
      "千年神物生风雨，百丈文光射斗牛。",
      "虎气自腾沧海上，鹈膏重淬碧云流。",
      "当年挂树人何在，印月重寻古渡头。"
    ]
  },
  {
    "id": "adcfe4dbd15fe31b62474ca2005ffa34",
    "title": "淡北八景戍台夕阳",
    "authorName": "林逢原",
    "authorId": "adcfe4dbd15fe31bd1457b72d1457b72",
    "dynasty": "清",
    "content": [
      "清音遥度碧滩头，古调泠泠片石流。",
      "椰竹悄弹孤月晓，管弦暮咽两峰秋。",
      "有灵湘水仙妃曲，无恙鱼山客子愁。",
      "此地不堪闻梵贝，离怀容易满归舟。"
    ]
  },
  {
    "id": "adcfe4dbd15fe31b62474ca268c79f05",
    "title": "淡北八景戍台夕阳",
    "authorName": "林逢原",
    "authorId": "adcfe4dbd15fe31bd1457b72d1457b72",
    "dynasty": "清",
    "content": [
      "一棹空明趁晚潮，木兰舟在镜中摇。",
      "数声渔笛沧浪晚，十里芦花渚国遥。",
      "片席盟鸥如此水，断篷过雁可怜宵。",
      "分明七二湾头月，今夕相随上画桡。"
    ]
  },
  {
    "id": "adcfe4dbd15fe31b62474ca27c925090",
    "title": "淡北八景戍台夕阳",
    "authorName": "林逢原",
    "authorId": "adcfe4dbd15fe31bd1457b72d1457b72",
    "dynasty": "清",
    "content": [
      "军声十万夜滔滔，蟒甲乘流压怒涛。",
      "百戏鱼龙真漫衍，千家阛阓一周遭。",
      "射潮可有钱王弩，卷地何来太白旄。",
      "为问荷兰身手好，当时曾控戴山鳌。"
    ]
  },
  {
    "id": "adcfe4dbd15fe31b62474ca2e8aa1a8b",
    "title": "淡北八景戍台夕阳",
    "authorName": "林逢原",
    "authorId": "adcfe4dbd15fe31bd1457b72d1457b72",
    "dynasty": "清",
    "content": [
      "绝顶斜烟淡夕曛，飞来玉屑竟纷纷。",
      "不图四序原多雨，谁信连朝欲酿云。",
      "古木噤鸦栖墨堞，空山踏鹿认冰纹。",
      "少陵西岭千秋句，移赠山灵总莫分。"
    ]
  },
  {
    "id": "adcfe4dbd1729c2e5867885de754a579",
    "title": "夜泊沙口待潮",
    "authorName": "戴文灯",
    "authorId": "adcfe4dbd1729c2ed1457b72d1457b72",
    "dynasty": "清",
    "content": [
      "岸阔维舟远，沙崩逐水消。",
      "野云迷朔雁，暝色辨西樵。",
      "蜑女迎船语，渔郎向客招。",
      "无因催六翮，飞促海门潮。"
    ]
  },
  {
    "id": "adcfe4dbd1729c2e571347be1279b03e",
    "title": "暮春杂忆江乡旧事",
    "authorName": "戴文灯",
    "authorId": "adcfe4dbd1729c2ed1457b72d1457b72",
    "dynasty": "清",
    "content": [
      "水国轻阴为养花，小桃远近自蒸霞。",
      "雨滋上番新栽竹，风递头纲初焙茶。",
      "旧垒燕归惊有主，故人书至念无家。",
      "青丝络首青门道，客易秋霜点鬓华。"
    ]
  },
  {
    "id": "adcfe4dbd1729c2e571347bebfd95482",
    "title": "暮春杂忆江乡旧事",
    "authorName": "戴文灯",
    "authorId": "adcfe4dbd1729c2ed1457b72d1457b72",
    "dynasty": "清",
    "content": [
      "初春山寺客游稀，散帙开襟暂息机。",
      "一杖探梅因月上，五更斸笋带云归。",
      "墓田丙舍空书帖，蕙纫荷纕未授衣。",
      "久溷缁尘缘底事，行吟又见柳花飞。"
    ]
  },
  {
    "id": "adcfe4dbd1729c2e18d885eae6886729",
    "title": "自衡至永舟中杂咏",
    "authorName": "戴文灯",
    "authorId": "adcfe4dbd1729c2ed1457b72d1457b72",
    "dynasty": "清",
    "content": [
      "合江亭前滩水平，临烝城下峭帆行。",
      "晚风催送津鼓急，枝上昏鸦寒作声。"
    ]
  },
  {
    "id": "adcfe4dbd1729c2e18d885ead1fcd599",
    "title": "自衡至永舟中杂咏",
    "authorName": "戴文灯",
    "authorId": "adcfe4dbd1729c2ed1457b72d1457b72",
    "dynasty": "清",
    "content": [
      "雨晴哀壑激虚籁，风急寒林响堕樵。",
      "斜日半竿人晒网，荻花如雪插鱼标。"
    ]
  },
  {
    "id": "adcfe4dbd1729c2e18d885ea972d77a0",
    "title": "自衡至永舟中杂咏",
    "authorName": "戴文灯",
    "authorId": "adcfe4dbd1729c2ed1457b72d1457b72",
    "dynasty": "清",
    "content": [
      "鹿迒虎迹遍山茨，傍崦人家短竹篱。",
      "乞得腊前霜露足，东园芦菔尽生儿。"
    ]
  },
  {
    "id": "adcfe4dbd1729c2e046cba542482fd7c",
    "title": "题洪忠宣公墨宝册子",
    "authorName": "戴文灯",
    "authorId": "adcfe4dbd1729c2ed1457b72d1457b72",
    "dynasty": "清",
    "content": [
      "驼牟冈下昼攒矢，朔马来饮汴河水。康王出和敌不和，犹敕朝臣奉金绮。",
      "使者多人不记名，铮铮铁有洪佛子。冷山囚絷十五年，几番嚼碎睢阳齿。",
      "上天好还鉴孤忠，节毛落尽归乡里。到来白首对明廷，那知贼桧诪张技。",
      "指嗾狂犬吠狺狺，万里南迁到儋耳。坐令玺书恩不下，殿中枉费黄麻纸。",
      "呜呼思陵非忍人，也念小臣歌《陟屺》。子母犹劳金帛颁，父兄宁听冰天死。",
      "惜哉庸臣实误国，遂教天子长蒙耻。奸回有柄和遂成，柔懦无能仇竟已。",
      "千年展册留郁怒，已死奸谀剑欲指。纥干山雀已不归，叹息孤臣泪空泚。"
    ]
  },
  {
    "id": "adcfe4dbd1729c2ec9e999534765d3a5",
    "title": "泊舟沙溪夜闻雨声",
    "authorName": "戴文灯",
    "authorId": "adcfe4dbd1729c2ed1457b72d1457b72",
    "dynasty": "清",
    "content": [
      "松根欹倒系缆长，紞如打鼓夜未央。",
      "两三点雨集微霰，百八声钟鸣晓霜。",
      "联拳时见宿鹭静，嘹唳况复哀鸿翔。",
      "朝来冲雾下泷去，烟昏不辨山苍苍。"
    ]
  },
  {
    "id": "adcfe4dbd1729c2ebabbd00187c7845f",
    "title": "由朝天岩东行磴道曲折山腰为扶啸台遂登屏风岩巅坐玉皇阁眺西江",
    "authorName": "戴文灯",
    "authorId": "adcfe4dbd1729c2ed1457b72d1457b72",
    "dynasty": "清",
    "content": [
      "幸得驻曦轩，复此穷元化。",
      "诸峰相犄角，一雄独称霸。",
      "攀林宿鸟惊，引蔓藏蛇怕。",
      "峰颓欲碍行，径窄才容跨。",
      "夤缘入深壁，撑空得广榭。",
      "八九丈欹侧，万千象吞泻。",
      "山果剥猿猱，林花集兰麝。",
      "沾衣空翠润，过涧飞泉射。",
      "俯际苍雾蒙，仰觑青天罅。",
      "尽涤俗士襟，言登招提舍。",
      "极目海云微，匝岸风樯卸。",
      "万顷碧流澄，一线银潮砑。",
      "峰峦分向背，原隰错耕稼。",
      "人稀午钟静，幡动石坛亚。",
      "茶烟画漏移，清籁松阴乍。",
      "若为挈偏提，花茵聊可藉。"
    ]
  },
  {
    "id": "adcfe4dbd1729c2ef332a41cb063d1b6",
    "title": "度梅岭",
    "authorName": "戴文灯",
    "authorId": "adcfe4dbd1729c2ed1457b72d1457b72",
    "dynasty": "清",
    "content": [
      "乱崖苍苍划地户，中穹一脊雄南邦。是谁凿破混沌界，前有梅鋗后曲江。",
      "我生三十始得到，山寒冬涸空徒杠。冻蛟背踏玉雪树，苍龙鳞脱枯槎桩。",
      "沙虫人影视空外，倏忽缘上都卢橦。古院有云封，飘落随幡幢。",
      "僧言新州此说法，指点衣钵泉淙淙。径转得关门，玉女闲窥窗。",
      "承平兵革销不用，惟见老树堆空腔。呜呼秦尉窃帝号，一夫足敌九鼎扛。",
      "称臣奉贡屈辞说，更历数世非心降。楼船忽见下杨仆，伏波更出湟溪泷。",
      "乃知在德不在险，悠悠天堑徒崆㟅。返思前度始安峤，平流如掌才容艭。",
      "以兹作镇界扬越，南讹平秩功无双。夜投逆旅慰心悸，烧春满注烧瓷缸。",
      "浩歌坐见烛花跋，东山远寺昏钟撞。"
    ]
  },
  {
    "id": "adcfe4dbd175de3119f236c864c298a2",
    "title": "蛛网",
    "authorName": "许廷壁",
    "authorId": "adcfe4dbd175de31d1457b72d1457b72",
    "dynasty": "清",
    "content": [
      "寂寞无人处，蜘蛛结网多。",
      "琴床尘未净，镜匣恨难磨。",
      "吐讶蚕为茧，张疑雀可罗。",
      "年年瓜果节，乞巧问星娥。"
    ]
  },
  {
    "id": "adcfe4dbd175de31a75016fe47165b2a",
    "title": "萤灯",
    "authorName": "许廷壁",
    "authorId": "adcfe4dbd175de31d1457b72d1457b72",
    "dynasty": "清",
    "content": [
      "雨打风吹急，荧荧未减辉。",
      "纱囊真可贮，罗扇不须挥。",
      "池上随波动，花间照客归。",
      "终含丹一点，光采莫嫌微。"
    ]
  },
  {
    "id": "adcfe4dbd175de31bfae0aedb9aa767d",
    "title": "白鸟得蚊字",
    "authorName": "许廷壁",
    "authorId": "adcfe4dbd175de31d1457b72d1457b72",
    "dynasty": "清",
    "content": [
      "元驹曾号蚁，白鸟亦称蚊。",
      "种本从鷏出，名还与鹭分。",
      "蝇头同取象，豹脚独成文。",
      "异论思巢睫，残碑记露筋。",
      "负山真有力，列市竞为群。",
      "雨陨常千点，雷轰忽一军。",
      "乍疑歌翯翯，讵意睹棼棼。",
      "除恶由来尽，何防毒草熏。"
    ]
  },
  {
    "id": "adcfe4dbd175de3180c30f96229960b7",
    "title": "白鱼得蟫字七排",
    "authorName": "许廷壁",
    "authorId": "adcfe4dbd175de31d1457b72d1457b72",
    "dynasty": "清",
    "content": [
      "披蒲恰傍文澜阔，汲绠将穷学海深。",
      "丹鸟有时资照映，白鱼于此任浮沉。",
      "羽陵几度潜踪入，脉望三生慧业寻。",
      "独向词源矜吐纳，惯从经穴恣贪侵。",
      "分明吞墨同乌鲗，仿佛衔书效赤禽。",
      "咀味却耽蝌蚪简，知音应托鞠通琴。",
      "十年食古终须化，一字填胸便不禁。",
      "乞得芸香堪辟汝，那愁为蠹更为蟫。"
    ]
  },
  {
    "id": "adcfe4dbd18445eb852094de6ff40b27",
    "title": "读阴二所寄诗",
    "authorName": "罗兆甡",
    "authorId": "adcfe4dbd18445ebd1457b72d1457b72",
    "dynasty": "清",
    "content": [
      "孤影无情难一语，残镫余焰暖三更。",
      "新诗读罢出门望，今夕梦从何处行。"
    ]
  },
  {
    "id": "adcfe4dbd18445ebf7adbbfb3d599d10",
    "title": "麻柳湾",
    "authorName": "罗兆甡",
    "authorId": "adcfe4dbd18445ebd1457b72d1457b72",
    "dynasty": "清",
    "content": [
      "宛是当年载酒时，一湾春水映疏篱。",
      "山花莫讶人非昔，且属东风爱惜吹。"
    ]
  },
  {
    "id": "adcfe4dbd18445eb0d354f387869c4f6",
    "title": "铜雀台",
    "authorName": "罗兆甡",
    "authorId": "adcfe4dbd18445ebd1457b72d1457b72",
    "dynasty": "清",
    "content": [
      "漳河曲曲泻平沙，魏武移浇铜雀花。",
      "儿女销尽英雄骨，遗言逆望望陵哭。",
      "生作疑冢七十余，知尔西陵何处居。",
      "毕生辛苦为谁忙，欢娱极处尽悲凉。",
      "龙泉欲吼飞光绝，不到今时已断肠。"
    ]
  },
  {
    "id": "adcfe4dbd1857a2bd45f125974a478d1",
    "title": "沧墅晚眺",
    "authorName": "施世骠",
    "authorId": "adcfe4dbd1857a2bcdf1035c28dc6b0e",
    "dynasty": "清",
    "content": [
      "薄暮登楼眺，山前落日斜。",
      "晴云低海角，孤屿迥天涯。",
      "隐隐灵鼍鼓，迢迢逐浪槎。",
      "牧人歌犊背，凄切入秋笳。"
    ]
  },
  {
    "id": "adcfe4dbd1857a2bde5aa0c68abe9df1",
    "title": "吊殉节五妃墓",
    "authorName": "施世骠",
    "authorId": "adcfe4dbd1857a2bcdf1035c28dc6b0e",
    "dynasty": "清",
    "content": [
      "珠沈芳草带馀薰，玉碎空山锁乱云。",
      "匹妇但知生共枕，五妃仅见死同群。",
      "千秋节义谁无主，一代蛾眉独有君。",
      "回首可怜明季世，相臣事业不堪云。"
    ]
  },
  {
    "id": "adcfe4dbd1857a2be7f7cba3aba33a74",
    "title": "节妇郑氏诗",
    "authorName": "施世骠",
    "authorId": "adcfe4dbd1857a2bcdf1035c28dc6b0e",
    "dynasty": "清",
    "content": [
      "才见凤飞复失鸾，漫歌薤露为伤残。",
      "月明秋水霜天肃，风凛空山木叶乾。",
      "千古香魂高蜀魄，一缣英烈胜吴干。",
      "须眉自昔存豪气，不道柔姿胆更寒。"
    ]
  },
  {
    "id": "adcfe4dbd1857a2b2fb3e749f8e3669b",
    "title": "冈山道中",
    "authorName": "施世骠",
    "authorId": "adcfe4dbd1857a2bcdf1035c28dc6b0e",
    "dynasty": "清",
    "content": [
      "阴阴竹里隐啼乌，迢递冈山百里途。",
      "四顾昏林烟历乱，独怜疲马步踟蹰。",
      "溪桥崩后旋深浅，野店烧残乍有无。",
      "遥望南村何处是，徘徊歧路问樵夫。"
    ]
  },
  {
    "id": "adcfe4dbd1857a2b84b92215b0e0a657",
    "title": "靖台随军入鹿耳门",
    "authorName": "施世骠",
    "authorId": "adcfe4dbd1857a2bcdf1035c28dc6b0e",
    "dynasty": "清",
    "content": [
      "僻峤潢池弄，王师待廓清。",
      "海门奔兕虎，沙岛靖鲵鲸。",
      "壁垒翘军肃，朝暾画戟明。",
      "霜飞金雀舫，水涨碧波缨。",
      "梐枑火荼列，铃钲鹅鹳成。",
      "峰头孤月落，帏帐正谈兵。"
    ]
  },
  {
    "id": "adcfe4dbd1857a2b922b3a1ae6da5534",
    "title": "晚渡安平",
    "authorName": "施世骠",
    "authorId": "adcfe4dbd1857a2bcdf1035c28dc6b0e",
    "dynasty": "清",
    "content": [
      "别浦津头渡，轻舟漾晚风。",
      "波寒鸥出没，舵转岸西东。",
      "衡宇苍烟外，牛羊落照中。",
      "禽言花欲暮，云去岛俱空。",
      "平濑沙倾斗，危樯月系弓。",
      "剧怜沧海望，惆怅意何穷。"
    ]
  },
  {
    "id": "adcfe4dbd1884101fe6353066d44bd58",
    "title": "古意",
    "authorName": "向日贞",
    "authorId": "adcfe4dbd1884101d1457b72d1457b72",
    "dynasty": "清",
    "content": [
      "不见黄莺啼，但愿莺啼早。",
      "莫使梦辽西，省得侬烦恼。"
    ]
  },
  {
    "id": "adcfe4dbd189649941d1e53c8ff62266",
    "title": "寄家书",
    "authorName": "王庭诏",
    "authorId": "adcfe4dbd1896499d1457b72d1457b72",
    "dynasty": "清",
    "content": [
      "一函游子泪痕封，寄去云山几万重。",
      "君到鹤洲江上望，数椽茅屋几株松。"
    ]
  },
  {
    "id": "adcfe4dbd197034cad66c2ecee666f30",
    "title": "半城",
    "authorName": "朱筠",
    "authorId": "adcfe4dbd197034c25e2a30f8b6a80c3",
    "dynasty": "清",
    "content": [
      "半城当岭尽，卓午转村窝。",
      "山势收东国，沙痕走大河。",
      "田铺新雨足，目迥卷云多。",
      "三日清江近，扁舟欲放歌。"
    ]
  },
  {
    "id": "adcfe4dbd197034cadec98d597f1dee2",
    "title": "柳山",
    "authorName": "朱筠",
    "authorId": "adcfe4dbd197034c25e2a30f8b6a80c3",
    "dynasty": "清",
    "content": [
      "隐士名全逸，兹峰以姓名。",
      "客从石壁出，滩到柳山平。",
      "草蝈叫阴切，厓花香晚清。",
      "今宵山水县，月望望分明。"
    ]
  },
  {
    "id": "adcfe4dbd197034c519c5b9d8123cee9",
    "title": "涿州道中·凹字城",
    "authorName": "朱筠",
    "authorId": "adcfe4dbd197034c25e2a30f8b6a80c3",
    "dynasty": "清",
    "content": [
      "十丈飙掀黄土坡，一椽驿馆晷腾梭。",
      "会须颛顼城凹字，漫说轩辕战涿阿。",
      "平世驼罗早罢戍，细流挟活动成河。",
      "日寒柳脱驰官道，只觉洪荒古意多。"
    ]
  },
  {
    "id": "adcfe4dbd197034cb1e0c852ca3e4d58",
    "title": "涿州道中·华阳台",
    "authorName": "朱筠",
    "authorId": "adcfe4dbd197034c25e2a30f8b6a80c3",
    "dynasty": "清",
    "content": [
      "城隅西北华阳台，镇日犹吹燕国灰。",
      "名马骨存金饼掷，美人手好玉盘来。",
      "苦心竟就函头计，恨事空余生角哀。",
      "易水萧萧风莫渡，问谁置酒罚深杯。"
    ]
  },
  {
    "id": "adcfe4dbd197034c04d765875a928fe5",
    "title": "涿州道中·卢植墓",
    "authorName": "朱筠",
    "authorId": "adcfe4dbd197034c25e2a30f8b6a80c3",
    "dynasty": "清",
    "content": [
      "扶风经学授康成，别有卢君得更精。",
      "弟子终能蜀国王，先生早与董公争。",
      "周身单帛仍埋骨，遣掾清醪漫辱名。",
      "后日纷纷祖勖偃，一官未觉北方荣。"
    ]
  },
  {
    "id": "adcfe4dbd197034ca1e1a79632ff3e3f",
    "title": "涿州道中·郦道元宅",
    "authorName": "朱筠",
    "authorId": "adcfe4dbd197034c25e2a30f8b6a80c3",
    "dynasty": "清",
    "content": [
      "乡驿刚违一日零，楼桑村近指郦亭。",
      "故居尚可稽遒县，绝业偏能重《水经》。",
      "状景妙于谢客蛤，搜奇博比窦攸鼮。",
      "卧游几卷珍行箧，过此逾思地气灵。"
    ]
  },
  {
    "id": "adcfe4dbd197034c2db3d075be3cecd6",
    "title": "出太平上南门",
    "authorName": "朱筠",
    "authorId": "adcfe4dbd197034c25e2a30f8b6a80c3",
    "dynasty": "清",
    "content": [
      "溪南横渡采虹坊，三月南州春有光。",
      "孤鹜平飞鸭水绿，远林低衬菜花黄。",
      "瑞麻石响迟洪氏，怀衮楼虚对谢郎。",
      "小别城门略惆怅，诸生一揖总难忘。"
    ]
  },
  {
    "id": "adcfe4dbd197034c4abda6778737547d",
    "title": "寻昭亭故址",
    "authorName": "朱筠",
    "authorId": "adcfe4dbd197034c25e2a30f8b6a80c3",
    "dynasty": "清",
    "content": [
      "卓午登山去欲曛，昭亭路外看孤云。",
      "遗民犹说蘖和尚，古庙莫寻梓府君。",
      "罗汉记亡贞石泐，绣球花见异僧闻。",
      "隐沦托迹知何是，唳鹤饥鼯几百群。"
    ]
  },
  {
    "id": "adcfe4dbd197034c97c3042621a6a834",
    "title": "当涂道中",
    "authorName": "朱筠",
    "authorId": "adcfe4dbd197034c25e2a30f8b6a80c3",
    "dynasty": "清",
    "content": [
      "冷风几夕野成秋，不觉生尘暑暗收。",
      "石马偶惊草陇鹊，水龙闲伴豆棚牛。",
      "人行江外程初稳，虫语田间岁已遒。",
      "早稻十分晚稻九，驿涂莫放酒杯休。"
    ]
  },
  {
    "id": "adcfe4dbd197034c1099781bbeb41120",
    "title": "湖坑道中",
    "authorName": "朱筠",
    "authorId": "adcfe4dbd197034c25e2a30f8b6a80c3",
    "dynasty": "清",
    "content": [
      "冲泥三日仆夫僵，霂霢迟迟十里长。",
      "圆岭赪呈偶剥块，方池绿浸未分秧。",
      "雨深云在晴非碧，潦甚泉翻沸若浆。",
      "间惜棕身清几丈，不陵绝顶但依墙。"
    ]
  },
  {
    "id": "adcfe4dbd197034c16313b9dc90c87bc",
    "title": "去汀州重过新桥",
    "authorName": "朱筠",
    "authorId": "adcfe4dbd197034c25e2a30f8b6a80c3",
    "dynasty": "清",
    "content": [
      "小住汀州山可观，致佳秀色亦平宽。",
      "稻秧未插风翻帛，松宰刚萌烟弄丸。",
      "雪岭石痕惊北壁，汀流水势认南湍。",
      "新桥人说兹分溜，直走潮阳向最端。"
    ]
  },
  {
    "id": "adcfe4dbd197034cb76e5894ce5a7b1d",
    "title": "打钟岭",
    "authorName": "朱筠",
    "authorId": "adcfe4dbd197034c25e2a30f8b6a80c3",
    "dynasty": "清",
    "content": [
      "径过危亭直下冲，焦原侧足亦能容。",
      "鸺啼入夜知连树，虎迹侵晨候打钟。",
      "厓险强祈千磴稻，泉高易计十年松。",
      "客行百里斜曛薄，山色贪看不厌重。"
    ]
  },
  {
    "id": "adcfe4dbd197034c73f5bd7c41fed950",
    "title": "出山",
    "authorName": "朱筠",
    "authorId": "adcfe4dbd197034c25e2a30f8b6a80c3",
    "dynasty": "清",
    "content": [
      "曾快重登黟顶客，又参末席幔亭孙。",
      "偶随九曲萍荄质，若记千围楠树根。",
      "游意凌云前后海，客躯换骨十三门。",
      "人生脱屣谈何易，归去收身且蛰存。"
    ]
  },
  {
    "id": "adcfe4dbd197034cac12220f9450f07a",
    "title": "茶洋",
    "authorName": "朱筠",
    "authorId": "adcfe4dbd197034c25e2a30f8b6a80c3",
    "dynasty": "清",
    "content": [
      "略过危岭入茶洋，面面危滩缭短墙。",
      "柏乱梅花球未落，石惊龟壳蛤堪尝。",
      "奸穷怪变平知好，冲澹萧疏妙欲忘。",
      "一叶落红飞竹轿，拈来莫似静中香。"
    ]
  },
  {
    "id": "adcfe4dbd197034ca0a6e95b324b025d",
    "title": "卓坑",
    "authorName": "朱筠",
    "authorId": "adcfe4dbd197034c25e2a30f8b6a80c3",
    "dynasty": "清",
    "content": [
      "缘溪忽折俨篷舟，鳞瓦通桥妙略收。",
      "几日砂枫辞峡里，一峦烟竹记宣州。",
      "卓坑楝子悬如镜，福院蕉阴碧过秋。",
      "萦绕何堪情绪乱，莫教好景又盈眸。"
    ]
  },
  {
    "id": "adcfe4dbd197034cc72b82aa07512402",
    "title": "七星桥",
    "authorName": "朱筠",
    "authorId": "adcfe4dbd197034c25e2a30f8b6a80c3",
    "dynasty": "清",
    "content": [
      "迂道层云指石门，桥过七里七星存。",
      "隔年滩发青如滴，傍砢山桃红欲喷。",
      "更与试巇偿往度，似因跻胜认斯村。",
      "武夷小小亲来别，莫敝精神心自扪。"
    ]
  },
  {
    "id": "adcfe4dbd197034cbc3643410df590c0",
    "title": "枫岭出福建界",
    "authorName": "朱筠",
    "authorId": "adcfe4dbd197034c25e2a30f8b6a80c3",
    "dynasty": "清",
    "content": [
      "颇怯南歊恋朔空，未知歧路即西东。",
      "蚴虬螭断滩中石，璀璨砂希岭上枫。",
      "晏岁何堪层嶂别，早餐略耐几竿风。",
      "故人踯躅炎云外，我自加裘忆尔同。"
    ]
  },
  {
    "id": "adcfe4dbd197034c1fa928d8368a5db2",
    "title": "徐公驿",
    "authorName": "朱筠",
    "authorId": "adcfe4dbd197034c25e2a30f8b6a80c3",
    "dynasty": "清",
    "content": [
      "青驼二十里，徐公岭过半。",
      "上岭复下岭，驿马中间换。",
      "肩舆不留行，仆夫面已汗。",
      "连坡尽荒草，石田草中乱。",
      "此间山脊乾，不雨常苦旱。",
      "我行咨暑雨，对此转生赞。",
      "幸兹梁菽收，水绝天与灌。",
      "古人称逢年，用力必无玩。",
      "更从悟强恕，人喜我勿叹。",
      "西北风何来，推送健双骭。",
      "下岭亦不滑，高高睇前岸。"
    ]
  },
  {
    "id": "adcfe4dbd197034c80265ddae2329864",
    "title": "天齐庙",
    "authorName": "朱筠",
    "authorId": "adcfe4dbd197034c25e2a30f8b6a80c3",
    "dynasty": "清",
    "content": [
      "天下喻吭背，齐曰天之脐。",
      "泰山坡腹中，出母儿初啼。",
      "长大作宗子，结蒂昆仑西。",
      "后来祠东岳，庙额天齐题。",
      "郯故比琅邪，兹祀神则栖。",
      "何时崇碧霞，上玄生群黎。",
      "又云古玄女，东救轩辕迷。",
      "灾厄叩头乞，乞子抟沙泥。",
      "此皆道士说，奔走痴耄倪。",
      "几令岱宗公，旧次难攀跻。",
      "燔柴则曰天，升中礼青圭。",
      "感生灵威仰，震帝出摄提。",
      "经纬甚分明，汉学人贰携。",
      "他家反横八，陋语真无稽。",
      "井谈不见天，谁为拨云翳。",
      "偶来窥庙门，碑颓半节低。",
      "扪碑不卒读，去去我马嘶。"
    ]
  },
  {
    "id": "adcfe4dbd197034c5d2ece1f5b070e88",
    "title": "骆马湖",
    "authorName": "朱筠",
    "authorId": "adcfe4dbd197034c25e2a30f8b6a80c3",
    "dynasty": "清",
    "content": [
      "数掠马陵尾，右顾骆马湖。",
      "马饮河腹满，有时吐其余。",
      "减水坝在下，出内河之梳。",
      "亦如梳马毛，其行自卷舒。",
      "六塘亦近之，通漕供仓储。",
      "赋艘来东南，水柜佐转输。",
      "侧闻庙堂上，刻石宏远谟。",
      "此诚关国计，制用耕畜初。",
      "粒粒岂易致，守谷夷吾书。",
      "古人防菜色，亦有非常虞。",
      "运之川则利，藏之仓勿疏。"
    ]
  },
  {
    "id": "adcfe4dbd197034c01a8848b7053e55b",
    "title": "郭璞墓",
    "authorName": "朱筠",
    "authorId": "adcfe4dbd197034c25e2a30f8b6a80c3",
    "dynasty": "清",
    "content": [
      "浪飞打船头，回溅射江破。我欲往金山，郭璞墓边过。",
      "景纯昔赋江，博丽恣顿挫。《尔雅》与《山经》，手注分余唾。",
      "或言鼍精化，人尝伺其卧。故老云入江，下撼金山座。",
      "出语山如莲，茎小承葩大。此论虽诞绝，形理妙虚课。",
      "葬经亦流传，青乌家倡和。何为埋水中，骨肉自投堕。",
      "当时树闲巢，赠衣刑卒荷。岂独死后骸，一任付泥涴。",
      "俗说戒其子，反语遭弄播。又云桴载𣡛，旋转如水磨。",
      "直下千尺安，沙涌墓一个。到今成此山，世世仙可贺。",
      "异说当孰主，孤屿天偶作。《游仙诗》或信，兹亦疑冢佐。"
    ]
  },
  {
    "id": "adcfe4dbd197034cf641ecc93bc7813b",
    "title": "大定桥圯舟泊其下",
    "authorName": "朱筠",
    "authorId": "adcfe4dbd197034c25e2a30f8b6a80c3",
    "dynasty": "清",
    "content": [
      "二日望塔尖，今朝竟过塔。",
      "其里四五耳，风湍惮磕磕。",
      "丹楼如霞书，高义天地沓。",
      "不暇一历扪，茫茫风鹤杂。",
      "二十里陵口，石牛双𩧆蹋。",
      "奔牛奔此来，几年角折拉。",
      "茇涉欲何往，问石石无答。",
      "石忙牛更劳，俗说浪噂𠴲。",
      "人事类此多，静想忍笑盍。",
      "前行吕城镇，桥倒大定闸。",
      "秉烛柁其下，夜岸唤声韨。",
      "似呼行不得，崩石落眼杂。",
      "人生进足难，寸步可许趿。",
      "即今平稳处，趑趄险频踏。",
      "桥外逆水船，万缆堆螺蛤。",
      "我舟石隙过，度啮愁声𪘁。",
      "天明试驶溜，夹送烦双龙。",
      "回头出自窞，无乃丧我嗒。"
    ]
  },
  {
    "id": "adcfe4dbd197034c38c5ff040c7927f0",
    "title": "虎丘寺",
    "authorName": "朱筠",
    "authorId": "adcfe4dbd197034c25e2a30f8b6a80c3",
    "dynasty": "清",
    "content": [
      "阖闾葬后十余年，越人发之但空冢。",
      "至今虎丘寺法堂，大佛三尊俨然奉。",
      "生时役众人力耗，金精下藏虎上垄。",
      "祖龙贪凿更致虎，银池铜棺费太冗。",
      "金玉凫雁翔地中，虚上实下谤詾詾。",
      "忽化为寺又千载，法当枯瘦消臃肿。",
      "如何吴人风转侈，厥光如火艳锦拥。",
      "万贿毕致先广闽，百技争陈到偶俑。",
      "空令四民闲无职，秉烛来游织疑蛹。",
      "駴心荡魄夫为乐，六月不炎走怂恿。",
      "必有饥寒为受之，所好在尽吾其恐。",
      "古悃愊吏久不闻，眼中靡靡兹较重。",
      "九州懋迁总货宝，一郡输之无乃勇。",
      "谁其作者谁救之，纵使佛来足亦踊。",
      "迁延笑顾应真虎，惟尔不食故不竦。"
    ]
  },
  {
    "id": "adcfe4dbd197034c498f1f371ad5f098",
    "title": "瀛台和高东井韵",
    "authorName": "朱筠",
    "authorId": "adcfe4dbd197034c25e2a30f8b6a80c3",
    "dynasty": "清",
    "content": [
      "人言窟头穴地来，子囚厥父天击雷。",
      "谁参燕军冯老子，小喜肩比真舆台。",
      "何时册子亦解读，田夫牧竖教一隈。",
      "孔子同寿共夸说，吟诗台尚河间开。",
      "我行过此问往迹，不见茂树惟枯荄。",
      "绝响克死所事说，徒生见臣于人才。",
      "咄哉景城何其辱，一夫阅历九主回。",
      "想其进身由宦者，巡官文学初淹该。",
      "荐之河东掌书记，眇龙颔首低以徊。",
      "遂直学士卧刍束，戒体不毁美女胎。",
      "群帝崩崩我相独，宛然石戴土曰嵬。",
      "事晋事汉等闲事，痴顽绝倒天不菑。",
      "佛救不得皇帝救，羓喜而北斯言阶。",
      "世宗真龙压旻卵，不谏忽谏当浮杯。",
      "阶下作得山定否，其言不验鸣知哀。",
      "七十三死长乐叙，谓无廉耻欧阳咍。",
      "四姓及契丹所得，阶勋官爵嗟荣哉。",
      "子弟臣司长夫父，以国居贾何多财。",
      "闲出所有赒乡里，鬻此土阜千秋苔。",
      "独不堪赋君子寿，南山之苔北山莱。"
    ]
  },
  {
    "id": "adcfe4dbd197034c693ef2ea412c7dd5",
    "title": "三归台",
    "authorName": "朱筠",
    "authorId": "adcfe4dbd197034c25e2a30f8b6a80c3",
    "dynasty": "清",
    "content": [
      "半壁出东阿，三归瞻道右。管实食采斯，县更旧城有。",
      "台倾但余碑，代古莫问叟。眷彼仲父烈，不仅桓公友。",
      "从纠尝射钩，及堂始脱杻。初荐由鲍子，卒用类犯舅。",
      "沐进重再三，坐问召可否。生民四乡恒，国谷二分阜。",
      "制用三耕畜，经邦六职受。以礼乃得怀，示信在不苟。",
      "柯盟怒拔剑，葵会责缩酒。君虽赐一级，臣敢越二守。",
      "遂极九合盛，用佐五霸首。闲有遗书存，颇为史公取。",
      "山高义惟峻，地员文更糅。廉耻天维张，𠢕𨹫土𤫽剖。",
      "博与郑侨竞，艺略姬公负。异物委蛇识，荒说云亭叩。",
      "余憾朱楹侈，微遭白水咎，此亦龙服鱼，非比石袭琇。",
      "惜死留寺刁，悔生纵朝妇。虽然补石画，终是相木偶。",
      "才大风表海，器小吉盈缶。乐生书燕国，葛公吟叹亩。",
      "遥遥名则齐，落落人不朽。天下如有意，古来几得手。",
      "三归传《论语》，群山此奔走。晏俭不如己，蹠筑乌能久。",
      "偶过一台下，发论千秋后。"
    ]
  },
  {
    "id": "adcfe4dbd197034c025fcf36e658ade6",
    "title": "由定远上岱山铺宿滁之大柳树驿",
    "authorName": "朱筠",
    "authorId": "adcfe4dbd197034c25e2a30f8b6a80c3",
    "dynasty": "清",
    "content": [
      "大横山界县东南，兹山正南亦其尾。",
      "妄名以岱拟东岳，撼山之宗笑尔蚁。",
      "童童草荒顶积潦，蕨无一掬况复䔇。",
      "今秋五阅月不雨，著足嚣尘扇长颹。",
      "环滁皆山南人矜，此居北方亦太菲。",
      "上上十里古禅林，舆屩磨沙夫自唏。",
      "禅林傍墩曰仙居，石不解触云叆叇。",
      "下哉聊舍大柳树，树忽飘零人去伟。",
      "五代用武艺祖来，擒将滁门摧巨虺。",
      "水何清清山徒高，欧阳之谈吁僾俙。",
      "于今平世客偶过，驿馆几陈滑书棐。",
      "寒风一之日觱发，深夜逼人赋山鬼。",
      "此间且苦旱无衣，岁何以卒腓百卉。",
      "去险即平境则殊，人孑我余得又几。",
      "馆虽不张幕与帷，吾能饮乎醉乐岂。"
    ]
  },
  {
    "id": "adcfe4dbd197034c6c53924c611d738f",
    "title": "山坑",
    "authorName": "朱筠",
    "authorId": "adcfe4dbd197034c25e2a30f8b6a80c3",
    "dynasty": "清",
    "content": [
      "山坑新垩亭，我从唐坞来。",
      "衣上湿犹雨，舆底声真雷。",
      "人家沿山边，青松屋上哉。",
      "转径岭成夹，大江中间开。",
      "江以雨始大，滥觞源斟杯。",
      "出三天子都，两崖浸崔巍。",
      "厓上短短松，绿满疑莓苔。",
      "雨刷沙入江，刻露松根荄。",
      "生气自黏壁，养以雾与霾。",
      "此松与此石，得雨结之胎。",
      "孤壁下落江，径乱行客猜。",
      "盘屈厓底树，浮草挂作堆。",
      "窃恐雨不休，无路缘石隈。"
    ]
  },
  {
    "id": "adcfe4dbd197034c9f7094da0513b61c",
    "title": "龙翻石",
    "authorName": "朱筠",
    "authorId": "adcfe4dbd197034c25e2a30f8b6a80c3",
    "dynasty": "清",
    "content": [
      "乱山偪孤霤，急吐吞九八。",
      "峰峰雨助瀑，洗石如刀刮。",
      "石皮皴剥骨，流刀犹自刷。",
      "万千百丈石，激落声裂𥐙。",
      "上石裂掷甓，下石秃剃鬝。",
      "石堆霞径绝，水喷风声杀。",
      "游屐百折到，欲上难戛戛。",
      "兴未尽反恨，膝以上厉滑。",
      "悬波信自誓，缘山力失拔。",
      "土人陈社子，矫过獾与豽。",
      "负我跃浪泅，度石犯齿齾。",
      "颔下鳞三尺，出自龙喔嗗。",
      "试身险婴物，翻石名记札。",
      "覆水矼屡扼，浮生穴自窡。",
      "今兹度恶风，神山眼察察。",
      "回头云外乘，携手娱婠娺。"
    ]
  },
  {
    "id": "adcfe4dbd197034c06fe09a2ce5c7994",
    "title": "老人峰",
    "authorName": "朱筠",
    "authorId": "adcfe4dbd197034c25e2a30f8b6a80c3",
    "dynasty": "清",
    "content": [
      "翻身龙翻石，招我立老人。",
      "辛苦馋涎过，飘若神仙身。",
      "老人昔扶杖，鬼窃摧为薪。",
      "须眉信甚伟，毋乃曾避秦。",
      "黄公与角里，化石或有因。",
      "不然谷城葬，生死子房亲。",
      "我行揖翁坐，欲就往古陈。",
      "白云滃起谷，忽失面目真。",
      "旁一老差小，徐甲从䏥贫。",
      "索钱吐乙符，白骨支轮囷。",
      "颇闻七十庵，所在宅隐沦。",
      "斯翁存岿然，及见古初仁。",
      "黄山朝朝海，松长如桑匀。",
      "松乎海随灭，石寿逾灵椿。"
    ]
  },
  {
    "id": "adcfe4dbd197034ce11af0484808d604",
    "title": "舆自山左折行达碧云寺",
    "authorName": "朱筠",
    "authorId": "adcfe4dbd197034c25e2a30f8b6a80c3",
    "dynasty": "清",
    "content": [
      "不徒而舆舍小舸，人肩上上山之左。秋风吹草草益深，崔巍石戴土坎坷。",
      "坎坷之土没深草，茇草如割草行果。土高土低乱行脚，十余脚互草中跛。",
      "苦寻芳菲愁靃靡，强逐町疃耐堀堁。一峰才下一峰上，半趾刚平半趾颇。",
      "虽喜孤松作前导，每疑碎砾其中叵。我乎定志游在斯，塞翁冉{阝知}福与祸。",
      "三天都降九子陟，无路吾游无不可。今朝小试左股夷，何客肯为前足裹。",
      "忽焉土中出数石，张牙啮人跃不堕。僧来指之过此闲，高阁当空见灵璅。",
      "我远见阁近不见，喜若捕蛇得珠颗。大呼仆夫齐足力，转眼翠云亭著我。",
      "琳琅四壁照眼读，刻画端庄间娿娜。人来人去言空堂，水后水前送侧柁。",
      "即看河边山下路，一线蚰蜒平以妥。我入险来出必易，顷刻冰心息观火。",
      "眼中敬亭已落手，且乞蒲团此兀坐。"
    ]
  },
  {
    "id": "adcfe4dbd197034cca0076ec984ff630",
    "title": "姚家门头舟行沙中作",
    "authorName": "朱筠",
    "authorId": "adcfe4dbd197034c25e2a30f8b6a80c3",
    "dynasty": "清",
    "content": [
      "方舟并鹜首飞鹢，深浪破行浅受敌。我发石幢二十强，不鸟翚翚虫趯趯。",
      "十月之朔水归壑，两路沙堆一道激。水激沙过沙激水，下者杯斟上杯幕。",
      "一折为水一折沙，越陌度阡舟所历。陆地行舟古曰奡，非陆非水今始觌。",
      "姚家门头沙横绝，土克水出齿𨇗𨇗。舟穷南岸改北岸，中央高沙铺瓴甓。",
      "绕之乃达小登陁，插柳何人示之的。舟舟衔尾弯环前，鲤上龙门额点戚。",
      "前舟得去后舟来，我舟近前舟舟逖。十人推舟一槔簎，簎沙舟登舟陷砾。",
      "六鳌戴舰那可夺，双鲸夹樯不自适。力大负而趋谁呼，一蚁盗之穿难觅。",
      "系绳曳木揠沙入，人试髁没豕涉蹢。舟前人短后人长，两人横槔舟伏擿。",
      "傍舟几人舟一动，舟底沙开珠玓瓅。大珠抛撒如沸泉，细者如烟吹幕。",
      "舟移步步入齐声，放转滩光列缺劈。我坐舟中亦太闲，百变喜艰观以寂。",
      "危滩亲记闽中奔，恶峡空闻巴上击。偶然此作沙中游，饱食安过心莫惄。",
      "凉飙吹人向北行，淠水舟流风惠迪。沙舟不险亦不易，聊判吟成漏三滴。"
    ]
  },
  {
    "id": "adcfe4dbd197034cea8fa75c0de8c111",
    "title": "观僧伽师塔书其图记后",
    "authorName": "朱筠",
    "authorId": "adcfe4dbd197034c25e2a30f8b6a80c3",
    "dynasty": "清",
    "content": [
      "脱罪宁计满船资，韩诗不解吟嘎咿。嘻僧伽塔如人耆，披图读记我心惟。",
      "厥疑忽失饱丧饥，师初扫龙兴寺墀。正殿不支荒坛壝，乞五百千师曰唯。",
      "时二比丘笑而冁，师曰来汝覸江𤃱。楼橹压浪人挽推，捆帛抱贝陆辇馗。",
      "其人彪发马则骙，师呼若剽将安赍。若贿水中焚自悲，兵乎在颈贿贻伊。",
      "盗骇举施师靡遗，构殿数不遗一榱。已而盗败赦获夷，来膜拜师去伾伾。",
      "师活我豫且之龟，见如茵芰涂麻脂。昌黎诗之送澄师，师来西天竺隇䧅。",
      "何国何姓师耶谁，贺跋元济乞邻比。此舍古佛栋与楣，普照王像为之尸。",
      "掘碑得像观者咨，十一面现真牟尼。塔初建泗覆梩蔂，金色宝相筑土筛。",
      "师指蛰龙懒傫傫，神告列缺逐以䨨。𤴙棂出指裂飞鬐，手瓶掷裴妻盱睢。",
      "卧者起趋自褰帷，齿痛丐饮巨石狮。子母不药咍咦咦，有疾曰癞师䠞眉。",
      "维杨及柳洒之绥，沙锣靳予水汝尸。妇脰有绳口齿肌，索毕侯扇波犹砥。",
      "知悔恶鬼现善姿，行矣白衣人来迟。五百尊者铁胼胝，出井师代衣蚀苔。",
      "万回遭师恭且寅，曰观世音救疮痍。师心在泗喻日葵，化臭而香塔如锥。",
      "顶珠光斗龙躨跜，火师不坏众涕洟。毋令水作人鱁鮧，是匹禹锁亡支祁。",
      "镇此淮泗留民彝，以佛法度悔可追。前年风绝塔冠緌，唐人写经飞若鸓。",
      "环泗儿啼惟师私，破柱兀立功何丕。兹闰我来雨涔𩆃，塔汨没水师持维。",
      "我何求师礼阪阺，目知见师心知恞。李邕碑沈孰诹咨，披裘水边凄绤絺，我思据壳食蛤蜊。"
    ]
  },
  {
    "id": "adcfe4dbd197034cc0b338da0bfd9a93",
    "title": "赠洪稚存归以寿其母",
    "authorName": "朱筠",
    "authorId": "adcfe4dbd197034c25e2a30f8b6a80c3",
    "dynasty": "清",
    "content": [
      "洪生才如矛，决刺快棘矜。",
      "从我我来南，得子色已欣。",
      "更有黄生奇，猿骨鹤之筋。",
      "二生于常士，两扛龙文斤。",
      "我偕犯天都，虬虎啖腭龈。",
      "试身争自夸，告我归殷殷。",
      "曰余有母在，登临省当勤。",
      "生母年六十，抱节鞠汝慬。",
      "汝父行我书，母之节断断。",
      "生行显彰之，有待曙欲昕。",
      "我就栋与栭，始见泮一芹。",
      "学之博孝备，理顺乐且欣。",
      "吾不为厄言，歌慰子请殷。"
    ]
  },
  {
    "id": "adcfe4dbd197034c16b8af434378a170",
    "title": "登莲花峰绝顶见云城之异歌以记之",
    "authorName": "朱筠",
    "authorId": "adcfe4dbd197034c25e2a30f8b6a80c3",
    "dynasty": "清",
    "content": [
      "江南山山曰莲华，坼裂菡萏名妄加。九华华开瓣乱放，余者一片或一丫。",
      "歙莲华峰得莲性，一茎通理抽天葩。黄海中央擢秀上，交合沆瀣仙杪芽。",
      "我摩天都右胁过，玉屏风上行些些。翻身莲华沟里入，坎窞一脱血肉痂。",
      "清风推我石楞寸，魂魄不堕喉歔{亚欠}。老子尔立我欲坐，上莲华岭聊趺跏。",
      "此闲来止丈万万，仰看峰自飞云遮。从奴健足一舁去，顾我瞪废如疯痳。",
      "我口语心心语足，上也不能莫欲罢。平生好奇灵境即，甘心岂顾身参差。",
      "崖月生霸石䨲望，蹑其睫去临谽谺。二分侧屦倚巨石，野菊艳艳媚蘖茬。",
      "转股乱莽水溜走，一推三却崩浮沙。巨石打折不得，灵气勃勃腾飙车。",
      "我勇初鼓洞门得，肺腑示我相向夸。俯身狂喜折者再，妙香心沁不敢邪。",
      "三幽四旷里那记，每入而出躏萚苴。必有怪松虬守户，鳞苍鬣䯿冲人拿。",
      "亦知莲质本空洞，耦丝断续缘穴斜。的的穿房石结薏，撑支飞厂其叶蕸。",
      "行乎无怖闯灵所，洞穷壁立百丈赊。五内已灰壁见趾，导者跃上争猱𤠙。",
      "青布两疋结缒下，挽之亡命犯石牙。盘躄天海观叹止，并厓沟夹支机查。",
      "抠襟聚足风扫级，前踵见布以手抓。浮生竟上莲花坐，石尖围我中尊污。",
      "盈盈香砂莲气一，天风荡目彤精佳。须臾上界青廓廓，四周亿万环闉阇。",
      "女墙一发壁浅碧，鹅黄鷩赤重重霞。色有五莫辨孰正，万雉立筑三足鸦。",
      "山灵借日示我影，失笑脱屣忘吾家，芙蓉之城此岂是，本来清绝宁忘耶。",
      "左顾天都平眺往，莲蕊采采莲船划。诸峰出没白云下，绕城色界天无涯。",
      "前人但说云海异，我独遇此叹且嗟。细书顶石诧好事，去去百步云梯遐。"
    ]
  },
  {
    "id": "adcfe4dbd197034c83dfdd99533a5b5f",
    "title": "覃溪前辈以诗附粤东金石十余通见赠且索余安徽所拓石本依韵奉答",
    "authorName": "朱筠",
    "authorId": "adcfe4dbd197034c25e2a30f8b6a80c3",
    "dynasty": "清",
    "content": [
      "归来何事从清话，酬酢陡增金石债。蒲牢难迹凫氏铿，窣堵易读陀罗呗。",
      "先生示我粤东略，开拓海滨出湫隘。我搜皖歙万山中，以取报与渺一介。",
      "百涉锦江厓漫灭，三观云海天荒怪。欲问唐铭泉独温，曾寻秦石松同拜。",
      "三天子视五大夫，一字不著游哉喟。所赖癖嗜无空过，盗窃灵山饱蠹坏。",
      "溜痕炙影辨文字，不畏秋霖趁午晒。府州十走拓三百，公然著录欧洪派。",
      "颇学郦碑生逐波，敢比扬书死争芥。先生欲之岂交易，人弓未用论疆界。",
      "窃疑鼎考太高高，《博古图》中图象虿。鄙人陋守小篆后，楚宋相遭嘻甚惫。",
      "请猎北邙扫狐兔，刮磨窆石虑驵狯。不然梦上汉金茎，刻画犹濡古沆瀣。",
      "姑妄言之妄听之，娱目当前取意快。己或暂得奇相欣，好之所聚远亦届。",
      "破空句不假海月，倒披文要符山䪥。方将求益慁先生，切莫故人呵菜卖。"
    ]
  },
  {
    "id": "adcfe4dbd197034c27e5c9ec211c7973",
    "title": "九月十三日约王怀祖史文量陈梅岑何数峰及侄玉川为西山之游",
    "authorName": "朱筠",
    "authorId": "adcfe4dbd197034c25e2a30f8b6a80c3",
    "dynasty": "清",
    "content": [
      "凉风吹萚萚，万片落何忍。",
      "天香在其中，落悲华又稹。",
      "独我闭门观，妙理阅无尽。",
      "西山翠峨峨，邀客发连轸。",
      "载者双玉人，蓬发泣云鬒。",
      "吾家亦有驹，骏足絓轴靷。",
      "日宜纵之游，相索气凄紧。",
      "山中客素衣，涕辍领远引。",
      "我更王生俱，先后出郊畛。",
      "此游信清绝，秋意刻肝肾。",
      "寒流经卢沟，日色淡嶾嶙。",
      "土囊一折去，翠嶂排腭慭。",
      "吾徒亦何嗜，尘想暂泯泯。",
      "入夜山月空，心旷无一窘。",
      "拥衾茅舍间，寒吷或闻龂。"
    ]
  },
  {
    "id": "adcfe4dbd197034c949ffd1ffb008514",
    "title": "五月十四日得石君自清风店寄诗明日逆之广宁门外和韵持示",
    "authorName": "朱筠",
    "authorId": "adcfe4dbd197034c25e2a30f8b6a80c3",
    "dynasty": "清",
    "content": [
      "闻声思尔迟榆毂，隔夕濂汘路如沐。得书子憩清风骑。",
      "呼群我趁卢沟鹜。江南去已五年忆，山右归仍千里目。",
      "固知誓已甘苋藜，未免看人苦棰朴。奉盈自料不丧七，竭诚人说能求牧。",
      "天教车马役休休，日向陔除光昱昱，握手今朝喜动眉，触绪中年痛入腹。",
      "殷勤须惜雨兼风，阅历都平笑与哭。官共还乡且复佳，老始读书不亦恧。",
      "庭中草木君当歌，郊迓先倾一斗漉。五六石浮滩如籯，舟触石过微作声。",
      "榜歌忽泊牛头下，牛头寺记唐天成。何年寺废判作墩，不敲钟磬惟敲钲。",
      "五六里前石址在，水口村近诗徵程。李花万株压舟落，包裹古戍墩中盛。",
      "此间老兵差不恶，中郎未似以阮呈。会须厨酒数斗饮，醉倒莫让前人名。",
      "径持壶盏上嶪峨，软沙试踏行跉䟓。几十步折拗石齿，花丛身入甘尝锡。",
      "玉林果茁玉山上，翠壁当面纷开楹。敷茵班草众香拾，一茎折得馨奇赢。",
      "碧溪下浮花气润，仰看冰挂珞与璎。拟梅瓣小枝较媚，怪雪花似天逾晴。",
      "飘然片片落杯酒，花光吸口身为轻。长姬香御岂真侍，青峰黄蝶纷来侦。",
      "奇山胜水处处有，良游谁坐花为城。诸子名流竹林数，醉翁愧我好尔诚。",
      "颓然玉瓶尽转醒，兹游乐矣人人倾。起迟日斜山出水，一掬手洗波盈盈。",
      "松重竹复扶去躅，他年忆此百绕萦。古人有语恋魂魄，江月老我谁孩婴。",
      "逢花不饮信非达，难得花境如兹清。李花不言应许我，永与花致无涯情。"
    ]
  },
  {
    "id": "adcfe4dbd19912f348b9e702de257301",
    "title": "游道场山",
    "authorName": "谷应泰",
    "authorId": "adcfe4dbd19912f3d1457b72d1457b72",
    "dynasty": "清",
    "content": [
      "丹岑连绝汉，金刹倚晴空。",
      "花散珠林雨，松回古殿风。",
      "寒烟生树杪，孤磬落云中。",
      "尚有荒亭在，凭轩忆远公。"
    ]
  },
  {
    "id": "adcfe4dbd19912f381017aed35478933",
    "title": "张坦公擢少司空北上",
    "authorName": "谷应泰",
    "authorId": "adcfe4dbd19912f3d1457b72d1457b72",
    "dynasty": "清",
    "content": [
      "楼船北指少司空，三月江南听去鸿。",
      "谋国上书惟贾傅，救时入洛看温公。",
      "幸陪禄食旬宣久，怅望莺花去住同。",
      "何日皇州春色里，鸣珂紫陌一相逢。"
    ]
  },
  {
    "id": "adcfe4dbd19912f3134234beddda5aaf",
    "title": "张坦公先生放鹤亭招饮",
    "authorName": "谷应泰",
    "authorId": "adcfe4dbd19912f3d1457b72d1457b72",
    "dynasty": "清",
    "content": [
      "春风杨柳尽垂丝，湖海飘零对酒卮。",
      "忽忆彭城今夜雨，满庭芳草鹤归迟。"
    ]
  },
  {
    "id": "adcfe4dbd1a35ca285e7ced1e1a7b293",
    "title": "游鸡鸣山寺",
    "authorName": "英廉",
    "authorId": "adcfe4dbd1a35ca2798ed7d4b865367f",
    "dynasty": "清",
    "content": [
      "响踏层岩落叶黄，何年帝馆化僧廊。",
      "霸图佛力同销歇，古木寒云自莽苍。",
      "长堞缘山阑塔影，乱帆归浦静江光。",
      "残砖识取南朝物，重叠苔花覆断墙。"
    ]
  },
  {
    "id": "adcfe4dbd1a35ca2760c1266d2203e04",
    "title": "拟谢公",
    "authorName": "英廉",
    "authorId": "adcfe4dbd1a35ca2798ed7d4b865367f",
    "dynasty": "清",
    "content": [
      "少嗜壮弥笃，神洽迹益放。",
      "偃蹇丘壑间，畴能乖所尚。",
      "凌晨诣绝境，初阳丽遥嶂。",
      "微踪溯险夷，层峤历幽旷。",
      "栈危后已夐，林折前若障。",
      "飞梁绵绝蹊，崩石炫谲状。",
      "荣巅赪霞鲜，奔涧素泉壮。",
      "俯觑猿引臂，侧聆禽展吭。",
      "凝神周广漠，穷睇隘溟涨。",
      "域灵恣探索，趣异困纷饷。",
      "遗物悟有获，赏心希不让。",
      "回念征途人，达生眜独往。"
    ]
  },
  {
    "id": "adcfe4dbd1a35ca2dc599816908a987d",
    "title": "华山鸟道歌",
    "authorName": "英廉",
    "authorId": "adcfe4dbd1a35ca2798ed7d4b865367f",
    "dynasty": "清",
    "content": [
      "群龙拔地旧欲起，掉臂抟云怒未己。细看鸟道夹苍髯，矫首天门怅烧尾。",
      "脚底一声何处雷，蹒跚刺眼惊青能。飞空冰雪欲相溅，夺路虎罴胡为来。",
      "解我紫茸裘，佐以青藤杖。奇石异松有如此，人生宁惜屐几緉。",
      "危梯亦不危，兴到无艰劳。绝壁亦不绝，高立穷纤毫。",
      "海气苍茫海天迥，何论震泽之水三万六千顷。帆樯台榭阖闾城，尺幅高堂揭烟景。",
      "昨日孤舟系何处，烟际浮图细如箸。始知我亦扰攘尘海中，曾被山僧叹迷误。",
      "噫嘻！安得尽将春雨化春醅，仰探北斗为深杯。百年盘礴青蠃堆，一树松前醉一回，鼠肝虫臂奚为哉。"
    ]
  },
  {
    "id": "adcfe4dbd1a35ca201c6b6af304ba9e0",
    "title": "入贡行",
    "authorName": "英廉",
    "authorId": "adcfe4dbd1a35ca2798ed7d4b865367f",
    "dynasty": "清",
    "content": [
      "君不见混同江水流向东，东归沧海连鸿蒙。中有人烟杂蜃气，分罗部族邻鲛宫。",
      "荷轸遥连库野远，桦皮为庐舟是产。衣食家家总问鱼，农畋事事惟须犬。",
      "小船贴水大船高，大者百丈小者篙。海岸山溪三千里，年年入贡来皇朝。",
      "津头一到闻方语，接伴常年走商贾。髭髯覆面骇山狙，货贝随身矜栗鼠。",
      "贡毕还看互市兼，箧笥在手肩瓶甔。不评泉布惟评物，先易醇醪后易盐。",
      "噫嘻！圣德柔远远人至，譬如肃慎之矢越裳雉，贡微赍重嘉其意。",
      "一物均邀大造慈，荒裔端赖天王赐。朝来锡燕在官衙，饱饫厨珍醉貌斜，蹒跚出门观者哗。",
      "观者且勿哗，请看忠孝之性无迩遐，总把君羹携到家。"
    ]
  },
  {
    "id": "adcfe4dbd1a779f27a6b9cf35c6d306e",
    "title": "蟫窟寄怀和韵",
    "authorName": "施士洁",
    "authorId": "adcfe4dbd1a779f2d1457b72d1457b72",
    "dynasty": "清",
    "content": [
      "金谷诗豪石季伦，泥云相忆水之滨。",
      "广谈麈尾清于玉，郗笔龙须净不尘。",
      "大力君抟南海翮，衰年我滥北山巾。",
      "彼苍位置斯人局，铸就萧闲更铸贫。"
    ]
  },
  {
    "id": "adcfe4dbd1a779f2b24b36e5a6052a68",
    "title": "和蟫窟棉兰移居韵",
    "authorName": "施士洁",
    "authorId": "adcfe4dbd1a779f2d1457b72d1457b72",
    "dynasty": "清",
    "content": [
      "移帑靖节且休论，那有柴桑避俗喧。",
      "阅世浮屠三宿地，可儿学究几家村。",
      "不应晏子仍居市，其奈刘伶既入裈。",
      "犵鸟蛮花此间乐，故山啼杀秭归魂。"
    ]
  },
  {
    "id": "adcfe4dbd1a779f2b24b36e5b8dee770",
    "title": "和蟫窟棉兰移居韵",
    "authorName": "施士洁",
    "authorId": "adcfe4dbd1a779f2d1457b72d1457b72",
    "dynasty": "清",
    "content": [
      "如君能办买山赀，王屋愚公亦可移。",
      "愿唱鹭门归隐曲，共吟蟫窟落成诗。",
      "元龙楼上人何在，朱鸟窗前客未窥。",
      "笑我国于蜗角左，厌厌新妇闭车帷。"
    ]
  },
  {
    "id": "adcfe4dbd1a779f2b24b36e5b8c1a463",
    "title": "和蟫窟棉兰移居韵",
    "authorName": "施士洁",
    "authorId": "adcfe4dbd1a779f2d1457b72d1457b72",
    "dynasty": "清",
    "content": [
      "五年消受晚花香，蹇子相于画锦堂。",
      "每对琴尊怀北海，早知金王重元方。",
      "龙荒谪宦依骚雅，鳀国词人奉霸王。",
      "凄绝恒心园里客，吟笺飞度万羊肠。"
    ]
  },
  {
    "id": "adcfe4dbd1a779f2b24b36e5f9670872",
    "title": "和蟫窟棉兰移居韵",
    "authorName": "施士洁",
    "authorId": "adcfe4dbd1a779f2d1457b72d1457b72",
    "dynasty": "清",
    "content": [
      "欲寻净土羼遗民，奈此泥犁黑劫沦。",
      "东海昔年迟蹈我，北山今日恐驱人。",
      "坡翁抵死居无竹，老子平生患有身。",
      "万古阎浮诗冢在，蘧庐天地一微尘。"
    ]
  },
  {
    "id": "adcfe4dbd1a779f22a8ba32bc3b8117a",
    "title": "赠阿环女史",
    "authorName": "施士洁",
    "authorId": "adcfe4dbd1a779f2d1457b72d1457b72",
    "dynasty": "清",
    "content": [
      "满眼秋瓜尽系匏，名葩一朵出林梢。",
      "烟花俗尚分冰炭，露草情缘比漆胶。",
      "妒虎何颜偏腹诽，媚狐甚口岂心交。",
      "嗤他钱树连枝并，究竟庞廉孰解嘲。"
    ]
  },
  {
    "id": "adcfe4dbd1a779f22a8ba32b0409761f",
    "title": "赠阿环女史",
    "authorName": "施士洁",
    "authorId": "adcfe4dbd1a779f2d1457b72d1457b72",
    "dynasty": "清",
    "content": [
      "频年俗累客中纷，怎比樊川乞紫云。",
      "我似塞鸿常印爪，卿如厩马久空群。",
      "六宫粉黛休争宠，五夜帏房且策勋。",
      "待得蓝桥寻玉杵，可能新妇配参军。"
    ]
  },
  {
    "id": "adcfe4dbd1a779f28072b65c9b1255c7",
    "title": "咏史",
    "authorName": "施士洁",
    "authorId": "adcfe4dbd1a779f2d1457b72d1457b72",
    "dynasty": "清",
    "content": [
      "百胜岂能当一败，拔山盖世亦粗材。",
      "淮阴胯下圯桥履，负重都从忍辱来。"
    ]
  },
  {
    "id": "adcfe4dbd1a779f2bffbc8a991067a09",
    "title": "儿山太守六十正寿",
    "authorName": "施士洁",
    "authorId": "adcfe4dbd1a779f2d1457b72d1457b72",
    "dynasty": "清",
    "content": [
      "须眉落落赵元叔，诗易彬彬夏敬公。",
      "昔日黄堂今绿野，居然出处古人风。"
    ]
  },
  {
    "id": "adcfe4dbd1a779f2c546468a2b8cf6db",
    "title": "节孝萧母陈太君者吾台之苗栗人也苑里蔡启运茂才为状其事略以告于当世士大夫谨按太君年二十有七而寡奉二老抚三孤两无所憾今太君已六十有一两子成立且含饴而弄孙矣苦节之甘方兴未艾哲嗣辈将乞言以为寿郑毓臣上舍邮书来岑予为声之诗编以诒来者亦阐扬幽隐之意云尔",
    "authorName": "施士洁",
    "authorId": "adcfe4dbd1a779f2d1457b72d1457b72",
    "dynasty": "清",
    "content": [
      "呜呼烈妇烈，何如节妇节。烈妇之烈烈一时，节妇节苦无穷期。",
      "立孤与死孰难易，古惟婴臼明其义。君不见，苗栗山庄有女宗，柏舟卅载殊从容。",
      "读书识字天所钟，翘然生长儒门中。自从寡鹄悲故雄，上有白发下黄童。",
      "此身化石谁尸饔，米盐凌杂菽水供。昼兼儿课宵女红，未亡人补造化工。",
      "转瞬平舆成二龙，柳丸欧荻千秋同。岁寒后雕惟孤松，使我遥企天姥峰。",
      "怀清台筑瀛之东，后有述者其管彤。"
    ]
  },
  {
    "id": "adcfe4dbd1afd0c16e9243417e2cd425",
    "title": "夜泊江干见月",
    "authorName": "朱一蜚",
    "authorId": "adcfe4dbd1afd0c1b9f94c77d8d31bd7",
    "dynasty": "清",
    "content": [
      "扁舟成夜宿，暝色易萧条。",
      "夜火孤村出，寒更独戍遥。",
      "清晖离海峤，灏气应江潮。",
      "为问初生魄，今来得几宵。"
    ]
  },
  {
    "id": "adcfe4dbd1afd0c11a3c3ece2d79b26d",
    "title": "晚眺",
    "authorName": "朱一蜚",
    "authorId": "adcfe4dbd1afd0c1b9f94c77d8d31bd7",
    "dynasty": "清",
    "content": [
      "无尽寒霜下远溪，弥天虚白瀑泉西。",
      "人如云鸟看还小，屋比秋花乱不齐。",
      "院外山移阴黯淡，窗前鹤宿露清凄。",
      "一声画角摧星晓，惊断吟魂落月低。"
    ]
  },
  {
    "id": "adcfe4dbd1afd0c1cbbe7790f33ad2b0",
    "title": "自魏塘放舟抵瓜步",
    "authorName": "朱一蜚",
    "authorId": "adcfe4dbd1afd0c1b9f94c77d8d31bd7",
    "dynasty": "清",
    "content": [
      "轻舟撑出荻花丛，一路沿洄细雨中。",
      "夜色尚稽江雪望，春流渐与海潮通。",
      "杯倾竹醑来吴市，客换篮舆扑汴风。",
      "旅邸推窗无稳梦，碧天嘹唳度归鸿。"
    ]
  },
  {
    "id": "adcfe4dbd1afd0c1242f6cd7b17c61e9",
    "title": "和岑春江韵",
    "authorName": "朱一蜚",
    "authorId": "adcfe4dbd1afd0c1b9f94c77d8d31bd7",
    "dynasty": "清",
    "content": [
      "竹竿往往上鲇鱼，客里光阴只著书。",
      "古树烟深栖鸟倦，间庭风细晚花舒。",
      "三杯罚在联吟后，一味香生薄病余。",
      "秋色满前张老眼，玄霜新捣绿芙蕖。"
    ]
  },
  {
    "id": "adcfe4dbd1afd0c1f2d3771be11a0401",
    "title": "闻雁",
    "authorName": "朱一蜚",
    "authorId": "adcfe4dbd1afd0c1b9f94c77d8d31bd7",
    "dynasty": "清",
    "content": [
      "一阵新寒忍不禁，半天嘹呖堕鸿音。",
      "他乡兄弟同明月，何处江山入暮砧。",
      "枕上唤回长短梦，镫前愁绝别离心。",
      "稻粱尔亦谋无地，漠漠卢花野渚深。"
    ]
  },
  {
    "id": "adcfe4dbd1afd0c1c5980e3097682512",
    "title": "木兰祠",
    "authorName": "朱一蜚",
    "authorId": "adcfe4dbd1afd0c1b9f94c77d8d31bd7",
    "dynasty": "清",
    "content": [
      "木兰花放勺梁春，环佩空祠锁暗尘。",
      "十二年间金鼓地，此花照见女郎身。"
    ]
  },
  {
    "id": "adcfe4dbd1afd0c172e138d72c850003",
    "title": "偶成",
    "authorName": "朱一蜚",
    "authorId": "adcfe4dbd1afd0c1b9f94c77d8d31bd7",
    "dynasty": "清",
    "content": [
      "碧云乍合夕阳沈，石径人稀酒独斟。",
      "万叠楼台千树雨，一绳寒雁没遥岑。"
    ]
  },
  {
    "id": "adcfe4dbd1afd0c15b86baceb9673488",
    "title": "六月初三日闻蝉",
    "authorName": "朱一蜚",
    "authorId": "adcfe4dbd1afd0c1b9f94c77d8d31bd7",
    "dynasty": "清",
    "content": [
      "先秋半月蝉初鸣，忽然闻此凄切声。秋风未振绿树暗，树叶不知蝉早惊。",
      "羁人辗转破午睡，一官匏系何所成。君不见一岁蝉鸣一回老，头边白发如秋草。"
    ]
  },
  {
    "id": "adcfe4dbd1afd0c171b8c7fb77823223",
    "title": "秋格庵迁酉阳刺史赴都余时南归分道志别",
    "authorName": "朱一蜚",
    "authorId": "adcfe4dbd1afd0c1b9f94c77d8d31bd7",
    "dynasty": "清",
    "content": [
      "秋水平堤疏雨歇，风吹杨柳骊歌发。",
      "同作西秦辗转身，君向长安我还越。",
      "鞭丝帽影结队行，方舟并渡灞桥平。",
      "渔镫夜泊新丰市，戍火朝明太华城。",
      "潼川谷口分携处，听雨听风各异路。",
      "代马还嘶塞北烟，越禽自托天南树。",
      "南北翱翔多故人，不胫不羽要路津。",
      "致身迟速须有会，莫以外吏伤沈沦。",
      "别语无多各努力，后会悠悠梦相忆。",
      "龙潭高处少鸿飞，满楼烟雨空秋色。"
    ]
  },
  {
    "id": "adcfe4dbd1afd0c1532372c0c7377d0f",
    "title": "通州访李佐才却寄",
    "authorName": "朱一蜚",
    "authorId": "adcfe4dbd1afd0c1b9f94c77d8d31bd7",
    "dynasty": "清",
    "content": [
      "宁为无根萍，不学东流水。萍踪有时合，水流去不已。",
      "忆昔秦关识面初，郎君白晰无髭须。古文金石恣探讨，墨沈淋漓襟袖涂。",
      "自我归吴羽融倦，流水登山不得见。黄金台上忽相逢，丛筱园中邀茗战。",
      "络纬秋残去马骄，乌头白尽风萧萧。欲著《子虚》无狗监，廿年声价轻鸿毛。",
      "君家本住凤城下，慷慨悲歌近已寡。捧檄高堂愿未酬，三复《南陔》补《小雅》。",
      "回头八水声呜咽，树断云连又惜别。春风吹面塞垣行，还期同醉关山月。"
    ]
  },
  {
    "id": "adcfe4dbd1afd0c1ac8fe4ddbbb63478",
    "title": "回𤄷井吊明侍御金鹤冲先生",
    "authorName": "朱一蜚",
    "authorId": "adcfe4dbd1afd0c1b9f94c77d8d31bd7",
    "dynasty": "清",
    "content": [
      "飞冲鼓角陷危城，痛哭全家竟舍身。",
      "血渍苔痕秋井塌，烟消柳色夜鹃鸣。",
      "中原沈溺由夷甫，南国凄凉吊屈平。",
      "四负堂前春昼永，一泓寒碧有余清。"
    ]
  },
  {
    "id": "adcfe4dbd1afd0c17a55aadcd2763d9c",
    "title": "柏岩山",
    "authorName": "朱一蜚",
    "authorId": "adcfe4dbd1afd0c1b9f94c77d8d31bd7",
    "dynasty": "清",
    "content": [
      "恒山劈西支，柏岩特奇秀。阆仙昔栖隐，古洞曲通秀。",
      "灵源相对清，一线天光漏。老树郁鬅鬙，阴风生邂逅。",
      "丁黑冘交鼓钟，陡蛱急悬溜。禅师去已遥，山鬼啼清昼。",
      "黄金铸不成，溪云诗意瘦。岳色凄然来，双泪满怀袖。"
    ]
  },
  {
    "id": "adcfe4dbd1afd0c12ac8122a9e939365",
    "title": "马回台",
    "authorName": "朱一蜚",
    "authorId": "adcfe4dbd1afd0c1b9f94c77d8d31bd7",
    "dynasty": "清",
    "content": [
      "齐攻鲁，人民逃。有独妇，行荒郊。抱侄弃子呱呱号，妇目不顾手不招。",
      "齐将问其故，妇乃前致语。公义私爱难昧心，宁使吾儿食豺虎。",
      "齐将愧，勒马回。鲁人为筑数仞台，守礼之国何有哉。",
      "君不见自齐关入辟女子，石窌封来名并峙，一变至鲁或由此。"
    ]
  },
  {
    "id": "adcfe4dbd1b1a4e5baad61dabc41bdb5",
    "title": "永年官署思亲",
    "authorName": "戴咏繁",
    "authorId": "adcfe4dbd1b1a4e5d1457b72d1457b72",
    "dynasty": "清",
    "content": [
      "千里思亲魂梦牵，长宵辗转未成眠。",
      "相怜惟有天边月，半照京华半永年。"
    ]
  },
  {
    "id": "adcfe4dbd1b24571a8f1fda23a76f6f4",
    "title": "兴京道中",
    "authorName": "许乃普",
    "authorId": "adcfe4dbd1b24571d1457b7219de10ad",
    "dynasty": "清",
    "content": [
      "雷雨昨宵过，郊原气莽苍。",
      "群峰相紫翠，万树各丹黄。",
      "空谷马蹄碎，夕阳人影长。",
      "停车寒更甚，星月满衣裳。"
    ]
  },
  {
    "id": "adcfe4dbd1b24571837b79ba48b4e2e9",
    "title": "壁上琴是室人汤采梧故物感赋",
    "authorName": "许乃普",
    "authorId": "adcfe4dbd1b24571d1457b7219de10ad",
    "dynasty": "清",
    "content": [
      "七弦涩似九回肠，线迹尘封古锦囊。",
      "魂魄有知应恋此，性情相得未能忘。",
      "阳关雁落边云白，楚水龙吟晓月黄。",
      "一片商声最萧瑟，当时倾听已神伤。"
    ]
  },
  {
    "id": "adcfe4dbd1b245719032692717bf3d81",
    "title": "和琴坞耶溪渔唱绝句即题王椒畦图后",
    "authorName": "许乃普",
    "authorId": "adcfe4dbd1b24571d1457b7219de10ad",
    "dynasty": "清",
    "content": [
      "秋风一棹水云迟，日日船头理钓丝。",
      "间煞浣纱人未去，为君临水立多时。"
    ]
  },
  {
    "id": "adcfe4dbd1b245719032692712215f2e",
    "title": "和琴坞耶溪渔唱绝句即题王椒畦图后",
    "authorName": "许乃普",
    "authorId": "adcfe4dbd1b24571d1457b7219de10ad",
    "dynasty": "清",
    "content": [
      "江湖催梦渡钱塘，归隐烟波忆故乡。",
      "听取年时携酒处，手栽杨柳比身长。"
    ]
  },
  {
    "id": "adcfe4dbd1b24571f80953307384b70d",
    "title": "题李桐村冷泉待月图",
    "authorName": "许乃普",
    "authorId": "adcfe4dbd1b24571d1457b7219de10ad",
    "dynasty": "清",
    "content": [
      "冷泉出危峰，亭中极幽敞。",
      "空翠落秋影，虚白涤尘想。",
      "恍疑仙人来，蹁跹曳鹤氅。",
      "笑揖图中人，赠以邛竹杖。",
      "飞泉不到处，松心自孤往。",
      "明月照吟襟，遥情挹秋爽。"
    ]
  },
  {
    "id": "adcfe4dbd1b295311f105deb0d3d7b3c",
    "title": "渡江",
    "authorName": "陈范",
    "authorId": "adcfe4dbd1b29531d1457b72d1457b72",
    "dynasty": "清",
    "content": [
      "山月欲落鸡始鸣，西兴埭上行人行。",
      "争晓沙头候潮去，水乡八月秋风生。",
      "海水东连浙江渡，灭没寒烟不知处。",
      "潮平击鼓下中流，回看苍苍故陵树。"
    ]
  },
  {
    "id": "adcfe4dbd1ba59de5becff2d3f086eda",
    "title": "奉赠和斋悉焚父券",
    "authorName": "郭绍芳",
    "authorId": "adcfe4dbd1ba59ded1457b72d1457b72",
    "dynasty": "清",
    "content": [
      "弓冶箕裘志不纷，况于财帛等浮云。",
      "千金弗索甘灰烬，百卷全教付火焚。",
      "自是承先消旧恨，岂惟市义化残文。",
      "高门自此多馀庆，世好相安尽在君。"
    ]
  },
  {
    "id": "adcfe4dbd1ba59de2843e7aa7ca66fb4",
    "title": "雁门烟雨",
    "authorName": "郭绍芳",
    "authorId": "adcfe4dbd1ba59ded1457b72d1457b72",
    "dynasty": "清",
    "content": [
      "苍茫烟雨认前村，罗汉秋深锁洞门。",
      "天际塞鸿云翼迥，云中江树绿阴繁。",
      "风凄巫峡猿啼血，雾暗潇湘客断魂。",
      "画意诗情闲触拨，蚕丛另辟一乾坤。"
    ]
  },
  {
    "id": "adcfe4dbd1d7417cafaad420172c6988",
    "title": "旅夜",
    "authorName": "刘绍分攴",
    "authorId": "adcfe4dbd1d7417cd1457b72d1457b72",
    "dynasty": "清",
    "content": [
      "玉露凉风急，萧然动客情。",
      "回廊留夜月，落叶飒寒更。",
      "梦短乡心远，庭空活火明。",
      "那堪歌《九辩》，万里一孤檠。"
    ]
  },
  {
    "id": "adcfe4dbd1d7417c5976a331a92aee04",
    "title": "灌县",
    "authorName": "刘绍分攴",
    "authorId": "adcfe4dbd1d7417cd1457b72d1457b72",
    "dynasty": "清",
    "content": [
      "大江真作带，半壁倚青山。",
      "山势联千嶂，江声彻百蛮。",
      "鸟鸣红树里，人在碧云间。",
      "履险今方始，前行玉叠关。"
    ]
  },
  {
    "id": "adcfe4dbd1d7417cb5ed1558797fff21",
    "title": "昭化早发",
    "authorName": "刘绍分攴",
    "authorId": "adcfe4dbd1d7417cd1457b72d1457b72",
    "dynasty": "清",
    "content": [
      "牛头山下傍山城，月照西窗促晓征。",
      "云水全迷归客路，绿杨阴里一舟横。"
    ]
  },
  {
    "id": "adcfe4dbd1e0e574310ccc72ac64cb8a",
    "title": "客舟",
    "authorName": "吴瑾",
    "authorId": "adcfe4dbd1e0e574d1457b72d1457b72",
    "dynasty": "清",
    "content": [
      "一自辞微禄，蹉跎又四年。",
      "客舟无故旧，跋涉有山川。",
      "树色斜阳外，溪光倒影边。",
      "楚山望不极，樽酒向江天。"
    ]
  },
  {
    "id": "adcfe4dbd1e72c946bc52162c82e15c2",
    "title": "秋日道中寄京口友人",
    "authorName": "熊象黻",
    "authorId": "adcfe4dbd1e72c94d1457b72d1457b72",
    "dynasty": "清",
    "content": [
      "一车千里外，马首又斜阳。",
      "秋色还黄菊，风声借白杨。",
      "知君当此日，忆我在他乡。",
      "拟欲来京口，重登君子堂。"
    ]
  },
  {
    "id": "adcfe4dbd1e72c944206c773ebecaf53",
    "title": "因是庵",
    "authorName": "熊象黻",
    "authorId": "adcfe4dbd1e72c94d1457b72d1457b72",
    "dynasty": "清",
    "content": [
      "初地知幽邃，兹登因是楼。",
      "白门三日雨，黄叶万家秋。",
      "独往迷新径，凭高迟旧游。",
      "上方清磬响，遥出碧池头。"
    ]
  },
  {
    "id": "adcfe4dbd1e72c942432f5e5ea9454d5",
    "title": "舟中",
    "authorName": "熊象黻",
    "authorId": "adcfe4dbd1e72c94d1457b72d1457b72",
    "dynasty": "清",
    "content": [
      "昔从北地穷沙漠，转入南湘下汉皋。",
      "但觉家随芳草远，暗知船共晚潮高。",
      "客中傲态容三拜，镜里衰颜惜二毛。",
      "王粲祢衡俱下世，文章应得入吾曹。"
    ]
  },
  {
    "id": "adcfe4dbd1e72c940dbdd1dbc3291ac6",
    "title": "舟抵苏州",
    "authorName": "熊象黻",
    "authorId": "adcfe4dbd1e72c94d1457b72d1457b72",
    "dynasty": "清",
    "content": [
      "半春卧病木兰舟，今日推窗见虎丘。",
      "梅雨满天花满岸，橹声不断到苏州。"
    ]
  },
  {
    "id": "adcfe4dbd1ee0f39d908c7b66997a7da",
    "title": "赠友人",
    "authorName": "王郊",
    "authorId": "adcfe4dbd1ee0f39d1457b72d1457b72",
    "dynasty": "清",
    "content": [
      "庭梧暂寄一枝轻，剧饮休歌戴笠行。",
      "人事到头同水月，世情满眼只簪缨。",
      "花开谁料能为蜜，絮落何堪又作萍。",
      "缑岭吹笙音未远，好偕安叟话蓬瀛。"
    ]
  },
  {
    "id": "adcfe4dbd1f2725076857627cbc1d928",
    "title": "野望",
    "authorName": "王怀孟",
    "authorId": "adcfe4dbd1f27250d1457b72d1457b72",
    "dynasty": "清",
    "content": [
      "万里动秋色，三湘愁远吟。",
      "湖云高不散，江水自来深。",
      "霜冷孤村树，月明何处砧。",
      "寒衣谁可寄，惆怅到如今。"
    ]
  },
  {
    "id": "adcfe4dbd1f4f30135c864630979906b",
    "title": "柬陈行之",
    "authorName": "戴鉴",
    "authorId": "adcfe4dbd1f4f301d1457b72d1457b72",
    "dynasty": "清",
    "content": [
      "潦倒成何事，支离笑此身。",
      "养尊惟有懒，医俗莫如贫。",
      "对雪思佳酿，探梅爱早春。",
      "谷寒吹暖律，难变白头新。"
    ]
  },
  {
    "id": "adcfe4dbd1f4f30129e6f6a00789c716",
    "title": "舟泊京口作",
    "authorName": "戴鉴",
    "authorId": "adcfe4dbd1f4f301d1457b72d1457b72",
    "dynasty": "清",
    "content": [
      "荻花摇落见苍烟，渺渺江流接楚天。",
      "独鸟飞沈秋草外，乱山青到戍楼前。",
      "潮通泽国寒生月，风飐樯镫夜泊船。",
      "沙际渔歌兼牧笛，中宵䀨起水窗眠。"
    ]
  },
  {
    "id": "adcfe4dbd1f4f301e756c0660b0229c8",
    "title": "对雪",
    "authorName": "戴鉴",
    "authorId": "adcfe4dbd1f4f301d1457b72d1457b72",
    "dynasty": "清",
    "content": [
      "素影上帘旌，玉宇殊清绝。",
      "斗雀傍檐飞，触落梅梢雪。"
    ]
  },
  {
    "id": "adcfe4dbd1f4f301e756c066b8d12494",
    "title": "对雪",
    "authorName": "戴鉴",
    "authorId": "adcfe4dbd1f4f301d1457b72d1457b72",
    "dynasty": "清",
    "content": [
      "虚斋帘不卷，谡谡打窗声。",
      "素色来书幌，无镫夜自明。"
    ]
  },
  {
    "id": "adcfe4dbd1f4f301a782ffd0e0d7662f",
    "title": "丁丑岁暮喜史梅裳归自河中",
    "authorName": "戴鉴",
    "authorId": "adcfe4dbd1f4f301d1457b72d1457b72",
    "dynasty": "清",
    "content": [
      "冰雪满川陆，南天鸿雁飞。",
      "故人在宛洛，岁暮今始归。",
      "春色已堪玩，酒徒相见稀。",
      "间散足为乐，孰云吾道非。"
    ]
  },
  {
    "id": "adcfe4dbd1f4f3014ad52b3fa79facff",
    "title": "田家杂诗",
    "authorName": "戴鉴",
    "authorId": "adcfe4dbd1f4f301d1457b72d1457b72",
    "dynasty": "清",
    "content": [
      "和风扇微暖，郊原淑气新。",
      "昨夜时雨过，万物同一春。",
      "邱墟上朝日，荷锄见农人。",
      "岁功自兹始，为志诚殷勤。",
      "既耕当复种，筋力多苦辛。",
      "拮据有时息，谈笑聚四邻。",
      "少长虽异姓，欢如骨肉亲。",
      "问彼何能尔，去伪存天真。"
    ]
  },
  {
    "id": "adcfe4dbd1f4f3014ad52b3f73496059",
    "title": "田家杂诗",
    "authorName": "戴鉴",
    "authorId": "adcfe4dbd1f4f301d1457b72d1457b72",
    "dynasty": "清",
    "content": [
      "种瓜陇土平，沤麻塘水满。",
      "农月田事多，作苦讵能免。",
      "侵晓草际行，卓午林下饭。",
      "日淡禾黍墟，好风泠然善。",
      "鸡犬近方识，桑柘遥莫辨。",
      "长歌笑语归，荒途夕阳晚。"
    ]
  },
  {
    "id": "adcfe4dbd1f4f3014ad52b3f39a00548",
    "title": "田家杂诗",
    "authorName": "戴鉴",
    "authorId": "adcfe4dbd1f4f301d1457b72d1457b72",
    "dynasty": "清",
    "content": [
      "北风吹寒林，田庐夜熏鼠。",
      "瓮牖镫火红，团栾聚儿妇。",
      "老翁调幼孙，蹲鸱半宵煮。",
      "人间无欢场，即此是乐土。",
      "东城有达官，簿书日劳苦。",
      "到老不归田，何异在网罟。"
    ]
  },
  {
    "id": "adcfe4dbd1f5685b3664b5c7abfe6633",
    "title": "新晴",
    "authorName": "孙麟",
    "authorId": "adcfe4dbd1f5685bd1457b72d1457b72",
    "dynasty": "清",
    "content": [
      "斜照拂帘影，清风度槛微。",
      "落红不忍扫，春色上罗衣。",
      "沽酒出山市，卖花人未归。",
      "回看芳草绿，蝴蝶满园飞。"
    ]
  },
  {
    "id": "adcfe4dbd1f5685b867bbfb27cebab5f",
    "title": "初夏杂咏",
    "authorName": "孙麟",
    "authorId": "adcfe4dbd1f5685bd1457b72d1457b72",
    "dynasty": "清",
    "content": [
      "不觉红英尽，还看碧藓侵。",
      "方塘生水气，斜日转庭阴。",
      "俯仰惬天趣，清虚涵道心。",
      "几竿新竹长，烟雨护深深。"
    ]
  },
  {
    "id": "adcfe4dbd1f5685b1d9bf62386c8b109",
    "title": "落梅",
    "authorName": "孙麟",
    "authorId": "adcfe4dbd1f5685bd1457b72d1457b72",
    "dynasty": "清",
    "content": [
      "谁家一笛怨东风，春远孤山鹤唳空。",
      "残雪蹇驴人去后，小桥流水月明中。",
      "缟衣梦断沈沈夜，粉壁香消九九红。",
      "曾说当年修不到，又看桃李斗春工。"
    ]
  },
  {
    "id": "adcfe4dbd1f6f2fbb2438b17f9269aea",
    "title": "台阳笔记题词",
    "authorName": "刘辉",
    "authorId": "adcfe4dbd1f6f2fbd1457b72d1457b72",
    "dynasty": "清",
    "content": [
      "海外归来解战袍，南游到处任逍遥。",
      "临风快读琳琅句，棠荫争传德政高。"
    ]
  },
  {
    "id": "adcfe4dbd1fb97eaa33d803463215a8c",
    "title": "送姚姬传奉太夫人归桐城",
    "authorName": "吴定",
    "authorId": "adcfe4dbd1fb97ea418ef612645098b0",
    "dynasty": "清",
    "content": [
      "身事艰如此，飘然返故乡。",
      "关山依老母，幻梦托空王。",
      "野阔风驱雾，秋深月带霜。",
      "南陔私欲赠，无语忽沾裳。"
    ]
  },
  {
    "id": "adcfe4dbd1fb97eac0e76414d6138fa8",
    "title": "晤刘效斟因忆海峰先生",
    "authorName": "吴定",
    "authorId": "adcfe4dbd1fb97ea418ef612645098b0",
    "dynasty": "清",
    "content": [
      "历历关西痛，言之不忍详。",
      "因君来歙浦，触我忆枞阳。",
      "语少衣多涕，愁深夜更长。",
      "遗书谁护惜，终古此牵肠。"
    ]
  },
  {
    "id": "adcfe4dbd1fb97eacea5562a70c498ee",
    "title": "喜金生应琛至",
    "authorName": "吴定",
    "authorId": "adcfe4dbd1fb97ea418ef612645098b0",
    "dynasty": "清",
    "content": [
      "绕屋水沄沄，樵歌隔水闻。",
      "故交同落叶，新识似浮云。",
      "键户予常懒，亲师子独殷。",
      "名家风义古，珍重托斯文。"
    ]
  },
  {
    "id": "adcfe4dbd1fb97ea25629e1450501c7f",
    "title": "江上",
    "authorName": "吴定",
    "authorId": "adcfe4dbd1fb97ea418ef612645098b0",
    "dynasty": "清",
    "content": [
      "佳人有所思，整带吹参差。",
      "杨柳烟波处，桃花风日时。",
      "帆樯暮不息，江汉逝如斯。",
      "明月有圆缺，清光终不移。"
    ]
  },
  {
    "id": "adcfe4dbd1fb97ea2432f5e51aa855f7",
    "title": "舟中",
    "authorName": "吴定",
    "authorId": "adcfe4dbd1fb97ea418ef612645098b0",
    "dynasty": "清",
    "content": [
      "秋风起遥岸，归思夜来生。",
      "今朝竹西水，尽作故乡声。"
    ]
  },
  {
    "id": "adcfe4dbd1fb97ea2ddde88a4e36a89e",
    "title": "怀汪左仪",
    "authorName": "吴定",
    "authorId": "adcfe4dbd1fb97ea418ef612645098b0",
    "dynasty": "清",
    "content": [
      "我有白蘋芳，能令江水香。",
      "随风千百折，无日到君旁。"
    ]
  },
  {
    "id": "adcfe4dbd1fb97ea1a0a84d72b2d8a2f",
    "title": "游南山",
    "authorName": "吴定",
    "authorId": "adcfe4dbd1fb97ea418ef612645098b0",
    "dynasty": "清",
    "content": [
      "我非皇古人，常怀皇古心。",
      "穷居寡闻见，登彼南山岑。",
      "山中何所有，松柏郁成林。",
      "枝叶扬青蕤，修干直千寻。",
      "思为栋与梁，霜雪自此深。"
    ]
  },
  {
    "id": "adcfe4dbd1fb97ea936dd44d7627bbf3",
    "title": "写忧",
    "authorName": "吴定",
    "authorId": "adcfe4dbd1fb97ea418ef612645098b0",
    "dynasty": "清",
    "content": [
      "捐躯敢轻掷，偷生惨不欢。",
      "生死两迷惑，堂上病凄酸。",
      "缠绵复缠绵，冉冉岁将阑。",
      "一身不自宁，犹念儿衣单。",
      "素丝结易解，我罪奚由宽。",
      "誓将厉六翮，鸣号叩天关。",
      "明月照前庭，萧萧有余寒。",
      "皇天竟幽默，喟然摧心肝。"
    ]
  },
  {
    "id": "adcfe4dbd1fb97ea936dd44d4e8728bd",
    "title": "写忧",
    "authorName": "吴定",
    "authorId": "adcfe4dbd1fb97ea418ef612645098b0",
    "dynasty": "清",
    "content": [
      "少小慕坟典，览古穷杳冥。",
      "逶迤侍药炉，寒暑日以更。",
      "中宵不能寐，仰观熠耀征。",
      "悠悠盛年逝，将与草木并。",
      "犹酣启灵钥，壮思浩难扃。",
      "储士望成冈，储石望成城。",
      "皓月流素辉，大火扬朱英。",
      "我生欲何为，哽咽双泪零。"
    ]
  },
  {
    "id": "adcfe4dbd1fbbfd83f82e19eec3cd3ab",
    "title": "山阴",
    "authorName": "齐召南",
    "authorId": "adcfe4dbd1fbbfd8375c7134db29450c",
    "dynasty": "清",
    "content": [
      "镜中看竹树，人地总神仙。",
      "白玉长堤路，乌篷小画船。",
      "有山多抱墅，无水不连天。",
      "朝暮分南北，风犹感昔贤。"
    ]
  },
  {
    "id": "adcfe4dbd1fbbfd8fd2238058f86730a",
    "title": "春日山行",
    "authorName": "齐召南",
    "authorId": "adcfe4dbd1fbbfd8375c7134db29450c",
    "dynasty": "清",
    "content": [
      "木杪开青涧，岩跟出绮村。",
      "梯田高接屋，碓水曲侵门。",
      "芝草蟠云叶，松花涨雨痕。",
      "若将渔棹入，宁异武陵源。"
    ]
  },
  {
    "id": "adcfe4dbd1fbbfd8fd223805ae2cec03",
    "title": "春日山行",
    "authorName": "齐召南",
    "authorId": "adcfe4dbd1fbbfd8375c7134db29450c",
    "dynasty": "清",
    "content": [
      "石势趋丹壑，钟声隐翠微。",
      "穿云篱笋直，带露药苗肥。",
      "香麝游樵径，春锄立钓矶。",
      "正看农务急，闲客亦来稀。"
    ]
  },
  {
    "id": "adcfe4dbd1fbbfd8ec50af793dbc08a1",
    "title": "金鳌山集",
    "authorName": "齐召南",
    "authorId": "adcfe4dbd1fbbfd8375c7134db29450c",
    "dynasty": "清",
    "content": [
      "鳌山临水一青螺，避寇曾传玉趾过。",
      "牡蛎滩回春后雨，飞龙纛映夕阳多。",
      "此时万乘唯航海，何日三军更渡河。",
      "野寺仙题诗句在，侍臣谁赋式微歌。"
    ]
  },
  {
    "id": "adcfe4dbd1fbbfd88b74476b4a38b120",
    "title": "新昌道中",
    "authorName": "齐召南",
    "authorId": "adcfe4dbd1fbbfd8375c7134db29450c",
    "dynasty": "清",
    "content": [
      "窈窕溪山画不如，行游况值雁来初。",
      "霜前陇色开茅屋，烟外春声度笋舆。",
      "竹笕引泉分雪灌，麦畦梯壁带云锄。",
      "刘门道是刘郎宅，风物真疑汉代余。"
    ]
  },
  {
    "id": "adcfe4dbd1fbbfd88b74476bc450cf0a",
    "title": "新昌道中",
    "authorName": "齐召南",
    "authorId": "adcfe4dbd1fbbfd8375c7134db29450c",
    "dynasty": "清",
    "content": [
      "赤城犹在碧峰南，晓雾浑疑梦里探。",
      "难得天鸡呼海日，但看风竹写空潭。",
      "烟霞枕席人千古，钟鼓晨昏佛一龛。",
      "应笑邮亭迎过客，劳劳来去几停骖。"
    ]
  },
  {
    "id": "adcfe4dbd1fbbfd88d4642d1cf0d2d13",
    "title": "除夕前一夜斋宿起居注馆燃烛校书有述",
    "authorName": "齐召南",
    "authorId": "adcfe4dbd1fbbfd8375c7134db29450c",
    "dynasty": "清",
    "content": [
      "度岁犹多斗粟储，双清心迹称斋居。",
      "来分禄阁青藜火，细照琼函绿字书。",
      "泼水寒衾经雪后，如雷春爆定更初。",
      "何人此夕还开卷，积习平生笑未除。"
    ]
  },
  {
    "id": "adcfe4dbd1fbbfd8c136138492c04f9e",
    "title": "花朝值春分节慎斋先生招同金琢章相钱勉耘本诚张国华鹏翀三前辈胡云持天游一济川会汾两同年及令弟晴川礼部士随集承露堂次南华韵",
    "authorName": "齐召南",
    "authorId": "adcfe4dbd1fbbfd8375c7134db29450c",
    "dynasty": "清",
    "content": [
      "半春橐笔走东华，时典朝衣付酒家。",
      "折简忽烦前辈字，插瓶初见数枝花。",
      "谈深玉局翻仙谱，渴想金茎试露芽。",
      "应为主人吹律暖，玳帘开处燕飞斜。"
    ]
  },
  {
    "id": "adcfe4dbd1fbbfd8c1361384d6487b7d",
    "title": "花朝值春分节慎斋先生招同金琢章相钱勉耘本诚张国华鹏翀三前辈胡云持天游一济川会汾两同年及令弟晴川礼部士随集承露堂次南华韵",
    "authorName": "齐召南",
    "authorId": "adcfe4dbd1fbbfd8375c7134db29450c",
    "dynasty": "清",
    "content": [
      "芳樽端不负花朝，共有心情望古遥。",
      "元解千言挥麈尾，新诗几束比牛腰。",
      "自缘春事思江阁，因画名山问石桥。",
      "布袜青鞋行料理，剪镫重与话清宵。"
    ]
  },
  {
    "id": "adcfe4dbd1fbbfd80461db1ef17f39ae",
    "title": "题画用康乐道路忆山中韵",
    "authorName": "齐召南",
    "authorId": "adcfe4dbd1fbbfd8375c7134db29450c",
    "dynasty": "清",
    "content": [
      "绣壁溅群瀑，合飞势渐缓。",
      "水口回层峦，峭削如岸断。",
      "茅茨四五家，篱落曲以款。",
      "幽人此间住，好风涤烦懑。",
      "桃源理或然，奥区事非诞。",
      "绕径柳毵毵，依墙枣纂纂。",
      "接筒引流长，叠石架桥短。",
      "孤亭当翠微，修竹森千笴。",
      "远岫霭微岚，鸣禽乐暄暖。",
      "飘飘携琴客，巾屦亦闲散。",
      "问渠胡不弹，清音胜丝管。"
    ]
  },
  {
    "id": "adcfe4dbd1fbbfd80c4ba83c6172e690",
    "title": "绕门山",
    "authorName": "齐召南",
    "authorId": "adcfe4dbd1fbbfd8375c7134db29450c",
    "dynasty": "清",
    "content": [
      "畴谓天工奇，人巧亦不让。",
      "君看绕门山，峭壁列屏嶂。",
      "厥初本赔嵝，斫出生面创。",
      "采伐穷日夜，骨立神愈旺。",
      "危崖高天欹，侧厂层云傍。",
      "山腹藏堂皇，外郛兀相向。",
      "彭觥斧凿声，数里因风扬。",
      "响应连四山，万和随一倡。",
      "盘旋螺文中，含胡振罂盎。",
      "俄惊大声起，雷硠剧雄壮。",
      "丁丁远可闻，砰訇近偏忘。",
      "小桥递弯环，舟行过其上。",
      "依稀彭蠡口，窾坎鸣巨浪。",
      "金奏在窟室，人面朝青嶂。",
      "峡束神禹开，池护吴王葬。",
      "梁欐想石城，剪刀移雁荡。",
      "屈曲绕垣墙，莓苔添色相。",
      "新痕冰雪侔，旧痕图画伉。",
      "风日所薰蒸，霖雨几涤荡。",
      "遂令受采质，丹黄写万状。",
      "老松冠其巅，华盖郁在望。",
      "下有竹千竿，森森立兵仗。",
      "村居皆石层，老幼总良匠。",
      "自古仰衣食，山故无尽藏。",
      "造遍越中庐，埋遍越中圹。",
      "道路乐平坦，绰楔睹高亢。",
      "朘削岂有涯，胜概弥难量。",
      "安知百年余，不作吼山样。",
      "顾语同舟客，斯游亦云畅。",
      "美酒既以沽，手杯且莫放。"
    ]
  },
  {
    "id": "adcfe4dbd1fbbfd860cfe2e42d4a8f29",
    "title": "松吹书堂歌为杭堇浦赋",
    "authorName": "齐召南",
    "authorId": "adcfe4dbd1fbbfd8375c7134db29450c",
    "dynasty": "清",
    "content": [
      "大松拔地千丈强，怪松偃蹇如人长。老松根干半化石，乔松鬐鬣蛟龙翔。",
      "稚松尚是百年物，千株万株环草堂。黛云影翻白日黑，朱夏气转清秋凉。",
      "刁刁调调天风作，一片灵籁腾空苍。昆仑鸾应嶰谷凤，凌虚流响非笙簧。",
      "沨容节奏本噫气，元和鼓荡成文章。太古之雷无霹雳，黄钟之管含初阳。",
      "轩于洞庭张广乐，牙来海上愁混茫。风琴恍忽变清操，总合《大雅》殊淫伤。",
      "草堂主人天下士，撑胸拄腹经与史。礌砢共笑和长舆，爽健端如李元礼。",
      "眼中那有桃李颜，门前洗尽筝琶耳。日就松阴闲徙倚，读破万卷读未已。",
      "砍节然膏五夜过，取枝作筹千遍记。著述自足豪古今，况占西湖好山水。",
      "每听谡谡独欣然，客来惊问何为尔。兴公贞白性所喜，得意忘言堪举似。",
      "三四年来幽兴隔，长安僦屋嚣近市。徒寄梦寤游故园，梦回又逐鸡鸣起。",
      "八砖影候花厅趋，万壑声闲图画里。手持素纸索我歌，为我研墨拂尘几。",
      "我披图画几徘徊，我家老屋傍琼台。碧海霞映赤城晓，芙蓉花插青天开。",
      "国清十里锁烟雾，石梁三树凌崔嵬。此皆自昔纪仙佛，汉柏唐槐行辈推。",
      "鳞甲之而森搏攫，羽毛整顿舞毰毸。毕宏张璪画不到，色兼紫翠凝锦苔。",
      "饱闻《咸濩》廿余载，对此还作家山猜。家山潇洒无点埃，日日车马胡为哉。",
      "蟹眼铛熟茗一杯，君思武林我天台。"
    ]
  },
  {
    "id": "adcfe4dbd1fbbfd89dab7c3f17e2e14e",
    "title": "济宁南池杜工部新祠诗为沈椒园同年作",
    "authorName": "齐召南",
    "authorId": "adcfe4dbd1fbbfd8375c7134db29450c",
    "dynasty": "清",
    "content": [
      "太白酒楼何砐硪，槛前坐见千樯过。南池故是少陵迹，可怜野水环陂陀。",
      "记我年前步池上，正逢泥滑愁双靴。东岳之云幂列岫，城隅沟洫成黄河。",
      "高槐疏柳半临水，人家户外联艑舸。今年十月重到此，忽觉胜概清罗罗。",
      "池堤既类彩虹偃，池水亦似青铜磨。幡幡老树杂新树，叶虽落尽留枝柯。",
      "三间瓦屋照寒日，门榜高揭字擘窠。问谁为此祀工部，座斫山骨陈象牺，守祠老人说颠末。",
      "昔岁使者来仁和，东阳裔孙癖好古，南池百度停骖騧。",
      "叹息杜公旧游地，无人构屋理则那。捐金诛茅辟荒秽，架木筑土成盘薖。",
      "高斋西蜀非一处，此添东郡新行窝。伐石刻诗置两壁，俾传久远期无他。",
      "维时落成值孟夏，花叶旖旎纷芰荷。瑶觞进拜巫屡舞，蒲牢殷地应灵鼍。",
      "仿佛郑公出小队，林间络驿鸣珠珂。风湍水槛映冠盖，一州人士来奔波。",
      "共诧草堂得壮观，竟与酒楼齐嶪峨。瘦容骨立尚戴笠，无乃饭颗还讥呵。",
      "我知沈侯有深意，非为闲眺蠲烦苛。《风》《骚》以降作者众，大海讵计蚌与螺。",
      "有唐独见两夫子，光焰万丈争义娥。囊括百家奋巨笔，俯视余子真幺麽。",
      "况论忠爱出肺腑，诗仙又逊诗王多。流离浑忘身冻饿，但愁海宇森干戈。",
      "万间广夏岂虚语，得志应起生民疴。篇篇立意追《大雅》，不止逸藻媲汨罗。",
      "稷契心期合俎豆，便私所好原非阿。精神千载倘记忆，应招太白同吟哦。",
      "当时嗜酒今得地，官河酒旆驰轻艖。岱山迢迢拱户牖，朝霞朗对朱颜酡。",
      "堪笑主簿附享祀，姓许名字知谁何。沈侯沈侯好文黑，眼见醉草《迎神歌》。",
      "他年有客考古迹，定抚碑刻千摩挲。"
    ]
  },
  {
    "id": "adcfe4dbd1fbbfd8f33fd80fb13a34bf",
    "title": "潞河秋风行送万三葆青归宜兴",
    "authorName": "齐召南",
    "authorId": "adcfe4dbd1fbbfd8375c7134db29450c",
    "dynasty": "清",
    "content": [
      "潞河一夜吹秋风，岸沙飞走旋转蓬。",
      "蒲帆百尺挂大舸，我友万子归江东。",
      "万子江东何所住，云占林泉最幽处。",
      "荆溪一灯明玻璃，影写铜官万行树。",
      "正趁橙黄橘绿时，鲈鱼入脍伴莼丝。",
      "初脱朝衫理游棹，秋来何地不相宜。",
      "但惜声名满天下，一时史笔推班马。",
      "竟将著作老名山，握别人人泪盈把。",
      "万子胸中故浩然，早看富贵等云烟。",
      "诸公叹息何为者，我自乡园乐静便。",
      "家藏邺架高连屋，自来三径留松菊。",
      "尚书清德好诒谋，爱坐林边课耕读。",
      "古称有子万事足，佳儿况是连城玉。",
      "即今十岁吟凤凰，馆阁耆儒多刮目。",
      "此日携儿向潞河，一船明月照诗多。",
      "归去荆溪如见忆，莫忘尺素来京国。"
    ]
  },
  {
    "id": "adcfe4dbd218efba5a8633a4a7e0792b",
    "title": "旅怀",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "孤馆萧条日，严霜酷烈时。",
      "乡关凭梦寐，潦倒剩须眉。",
      "事业愁中酒，文章醉后诗。",
      "百年如过隙，宁不感羁迟。"
    ]
  },
  {
    "id": "adcfe4dbd218efba1ad75bde7604beb6",
    "title": "客牛镇",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "月破残云出，清光上几筵。",
      "溪喧鱼唼藻，窗暗柳垂烟。",
      "花气熏深酌，泉声入夜弦。",
      "身安忘在客，倍觉主人贤。"
    ]
  },
  {
    "id": "adcfe4dbd218efba3810cdc8e7fb584b",
    "title": "岁暮返里",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "经岁羁京国，隆冬返塞垣。",
      "严霜翻白昼，饥虎猎黄昏。",
      "面削风尘悴，身归皮骨存。",
      "老亲惊拭泪，艰苦到衡门。"
    ]
  },
  {
    "id": "adcfe4dbd218efbae0a293bda30018f9",
    "title": "烽台秋望",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "惨淡黄云戍，阴森白骨堆。",
      "望乡无故识，吊古有荒台。",
      "海月三更出，悲风万里来。",
      "愁心当此夕，鸿雁不胜哀。"
    ]
  },
  {
    "id": "adcfe4dbd218efba41971365549e8373",
    "title": "送车宜年复入都门",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "才释经年恨，旋看腊月行。",
      "一杯今夕酒，千里故人情。",
      "边塞此何地，诗书岂卫生。",
      "知余唯赖子，相送泪纵横。"
    ]
  },
  {
    "id": "adcfe4dbd218efbac5fdb5b85f09aa0a",
    "title": "送艾明德入都",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "曾说君西去，初闻不作真。",
      "徵车明在眼，别酒暗伤神。",
      "愁极今谁侣，贫同独尔亲。",
      "临歧重把袂，琐屑问回轮。"
    ]
  },
  {
    "id": "adcfe4dbd218efba4db61835007806cc",
    "title": "赠赵南村二首",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "离索怀良侣，逢君宿愿伸。",
      "论交倾肺腑，落笔幻蛇神。",
      "边塞风尘际，冰霜酷烈辰。",
      "一尊相晤语，应订百年身。"
    ]
  },
  {
    "id": "adcfe4dbd218efba4db6183575d6c575",
    "title": "赠赵南村二首",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "著述空前代，经纶屈盛朝。",
      "沈怀甘水石，野服近渔樵。",
      "龙剑秋长啸，螭珠老未凋。",
      "莫贪禽尚隐，苍赤望甄陶。"
    ]
  },
  {
    "id": "adcfe4dbd218efbaaaa762ac304ee376",
    "title": "春望",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "天涯登眺泪，滴滴堕清笳。",
      "雪汨峰头树，春迟塞上花。",
      "滞辽归雁少，望越暮云赊。",
      "心境同庄舄，哀吟为丧家。"
    ]
  },
  {
    "id": "adcfe4dbd218efba505cd69822c3e5ec",
    "title": "山行",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "险路行山坞，阴风聒土囊。",
      "大云帱厚地，寒雨洒穹苍。",
      "侧足淩𡷐崿，提心畏虎狼。",
      "将投何处宿，翘首望茫茫。"
    ]
  },
  {
    "id": "adcfe4dbd218efba45f97ac2eb91e5e1",
    "title": "宿新城",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "百战兴亡地，千秋眺望情。",
      "荒溪量白骨，明月吊空城。",
      "霜冷鹰秋击，灯昏鬼夜鸣。",
      "平生履险惯，当此亦魂惊。"
    ]
  },
  {
    "id": "adcfe4dbd218efbaa43e0c1271a39e37",
    "title": "公车入都留别蔡宗鲁",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "脂辖龙沙道，悲风怆客神。",
      "饥寒离二老，冰雪去孤身。",
      "绝域谁堪告，倾囊尔又贫。",
      "壮怀思急遂，不敢畏艰辛。"
    ]
  },
  {
    "id": "adcfe4dbd218efba66360aa9b9b1cdb2",
    "title": "春日过赵氏山庄",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "野树缘溪密，欹桥一径通。",
      "枝低衣坠绿，花落鸟争红。",
      "山忽开云出，村仍隔水中。",
      "主人吟望久，携手步林东。"
    ]
  },
  {
    "id": "adcfe4dbd218efba66360aa993f554bd",
    "title": "春日过赵氏山庄",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "久厌嚣尘秽，晴郊豁旅颜。",
      "荡胸春水活，涤虑野云闲。",
      "径曲偏宜竹，窗低不碍山。",
      "贪吟林色暮，带月返柴关。"
    ]
  },
  {
    "id": "adcfe4dbd218efba290789d9ebef07e1",
    "title": "春感",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "旅眼经春色，翻生物候悲。",
      "禽声呼旧侣，花蕊破新枝。",
      "怀土情难抑，吟诗句不奇。",
      "片云天际远，望久意俱驰。"
    ]
  },
  {
    "id": "adcfe4dbd218efba4c9311d864f854b0",
    "title": "友人简邀踏青诗以谢之",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "迢递犹为客，乾坤空复春。",
      "禽声增别恨，草色总伤神。",
      "苦被愁中境，频摧病里身。",
      "谁堪还出郭，携榼坐花茵。"
    ]
  },
  {
    "id": "adcfe4dbd218efba20297c100bcc0bcf",
    "title": "读书丁家洼杂咏",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "不出繁华境，焉知避世心。",
      "泉清消俗虑，云淡静尘襟。",
      "鹭浴盘涡浅，莺巢接叶深。",
      "物情欣自得，相对惜春阴。"
    ]
  },
  {
    "id": "adcfe4dbd218efbab6c81cc66b7ac295",
    "title": "携尊",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "花开千树锦，柳亸一林烟。",
      "鹿过溪留迹，云归月满川。",
      "携尊乘逸兴，扫石俯流泉。",
      "苦被微名束，空知靖节贤。"
    ]
  },
  {
    "id": "adcfe4dbd218efbae46f358e5465e748",
    "title": "雨后偶成",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "微雨新晴后，高轩独坐秋。",
      "众峰拔地起，远水接天流。",
      "诗有江山助，吾来汗漫游。",
      "疏狂成野性，甘狎海中鸥。"
    ]
  },
  {
    "id": "adcfe4dbd218efba9d5372079dc86785",
    "title": "掬月溪",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "一带烟光合，柴门隔岸开。",
      "乍离尘市远，顿觉利名灰。",
      "溪鸟不飞去，山云欲下来。",
      "忘机终日坐，幽意自潆洄。"
    ]
  },
  {
    "id": "adcfe4dbd218efbae8aad67a14e709cb",
    "title": "邃壑",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "策杖孤村北，携尊邃壑前。",
      "席阴云出谷，溪响石流泉。",
      "鱼跃开蘋叶，莺啼过柳烟。",
      "物微知有托，吾道亦从天。"
    ]
  },
  {
    "id": "adcfe4dbd218efba3cc7de90bff3df58",
    "title": "整屧",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "整屧缘樵径，柴门日色低。",
      "鸥行分水叶，燕语落檐泥。",
      "藉草杯常把，闲吟杖每携。",
      "古来恬淡者，多半乐岩栖。"
    ]
  },
  {
    "id": "adcfe4dbd218efba902a3ab5bff1b42f",
    "title": "书怀",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "韬精超俗虑，幽想洽岩栖。",
      "结屋峰千仞，侵篱月一溪。",
      "耸身霄汉近，放眼白云低。",
      "此际堪逃俗，相观物性齐。"
    ]
  },
  {
    "id": "adcfe4dbd218efba902a3ab5839a9961",
    "title": "书怀",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "戴笠理荒秽，晨兴出露垣。",
      "诛茅培屋宇，移石让松根。",
      "收柿工书翰，分泉灌竹园。",
      "百年长此役，今世即羲轩。"
    ]
  },
  {
    "id": "adcfe4dbd218efba60a10bba8c386e73",
    "title": "须白",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "吾须方四十，白间黑中丝。",
      "精力衰何遽，平生境可思。",
      "学惭余未进，老逼尔先知。",
      "辛苦年年事，殷勤怯岁迟。"
    ]
  },
  {
    "id": "adcfe4dbd218efbad2163d8e50605702",
    "title": "发白",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "对镜惊霜雪，丝丝入鬓新。",
      "忽思千古事，转虑百年身。",
      "不老亦无术，长存自有神。",
      "颜彭今日看，修短定谁真。"
    ]
  },
  {
    "id": "adcfe4dbd218efba73606f4074a73cf9",
    "title": "送秦妹丈之中江县令",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "十年膺一命，此去自难留。",
      "叱驭蚕丛道，怀亲燕市楼。",
      "江声流万古，风叶下残秋。",
      "知尔中途泪，潺湲不可收。"
    ]
  },
  {
    "id": "adcfe4dbd218efba4edc8d4988da57b7",
    "title": "梅",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "草木凋枯日，冰霜酷烈时。",
      "香深天地苦，花发古今奇。",
      "岁月嗟何暮，风光占未迟。",
      "孤芳谁独赏，应与野人期。"
    ]
  },
  {
    "id": "adcfe4dbd218efbab3c8b364d1be9f23",
    "title": "寄中江秦妹丈",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "蜀道虽云险，中江政不繁。",
      "民因招募聚，官赖抚循恩。",
      "云栈悬丹嶂，松涛撼夜猿。",
      "专心思报最，乡泪莫潺湲。"
    ]
  },
  {
    "id": "adcfe4dbd218efba60a10bbaaa0894bf",
    "title": "须白",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "须白已多日，无如近转添。",
      "蹉跎成底事，寂寞感华年。",
      "修慝频看镜，扶衰不学仙。",
      "数茎留警惰，吾道岂从天。"
    ]
  },
  {
    "id": "adcfe4dbd218efba8f244b9427ed96a9",
    "title": "石琴步屈悔翁原韵",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "一与青峰别，居然绿绮横。",
      "古风吹壁冷，幽谷响泉清。",
      "谁解临厓听，空令逸韵生。",
      "知音如可遇，天地有新声。"
    ]
  },
  {
    "id": "adcfe4dbd218efba8f244b9424c57d63",
    "title": "石琴步屈悔翁原韵",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "他山蒙在御，雕琢已无辞。",
      "轻薄怜胶漆，风尘岂磷缁。",
      "霜峰寒雁落，哀峡断猿迟。",
      "别调成孤赏，空山雨雪时。"
    ]
  },
  {
    "id": "adcfe4dbd218efba10596a401c5f9215",
    "title": "再叠前韵",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "山川藏不住，斸作紫琼横。",
      "身带波涛润，音传岩壑清。",
      "庙堂虽不御，苍翠觉长生。",
      "堪惜米颠拜，何知听此声。"
    ]
  },
  {
    "id": "adcfe4dbd218efba10596a402db53572",
    "title": "再叠前韵",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "不知补天用，聊传清庙辞。",
      "柱徽殊习玩，坚白涅难缁。",
      "霖雨鸣崖细，松风度陇迟。",
      "高山今在望，识曲慕当时。"
    ]
  },
  {
    "id": "adcfe4dbd218efbaf1baaa82221e20a4",
    "title": "三叠前韵",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "兹琴非近乐，不许膝前横。",
      "本以重难御，兼之音太清。",
      "风霄玄鹤下，丹穴彩鸾生。",
      "应与鸣球贡，熏风一奏声。"
    ]
  },
  {
    "id": "adcfe4dbd218efbaf1baaa8266902cd5",
    "title": "三叠前韵",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "解鼓神人格，知稀弃不辞。",
      "绝无凡指弄，翻少俗尘缁。",
      "挂壁侵苔古，游鱼出水迟。",
      "昔贤成此意，应不悦当时。"
    ]
  },
  {
    "id": "adcfe4dbd218efbad566d3d2e9714e4c",
    "title": "仲夏过红桥阻雨次日寻幽至暮",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "耽幽忘溽暑，特地到君家。",
      "草色分行鹿，莺声老落花。",
      "於陵逃俗远，陶令去官赊。",
      "野性偕孤鹤，相随看早霞。"
    ]
  },
  {
    "id": "adcfe4dbd218efbad566d3d27f627317",
    "title": "仲夏过红桥阻雨次日寻幽至暮",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "阴云留过客，携雨到柴门。",
      "杯酒谋邻叟，园蔬乞近村。",
      "深灯连曙柝，幽梦绕山樊。",
      "自古唯萧索，方知重友伦。"
    ]
  },
  {
    "id": "adcfe4dbd218efbad566d3d2c50590b9",
    "title": "仲夏过红桥阻雨次日寻幽至暮",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "葛衫朝觉爽，宿雨夜初还。",
      "溪涨来新鸟，云开见远山。",
      "偶凭丞相圃，暂豁旅人颜。",
      "回首燕城内，风尘咫尺间。"
    ]
  },
  {
    "id": "adcfe4dbd218efbad566d3d27a7b533e",
    "title": "仲夏过红桥阻雨次日寻幽至暮",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "饭后复来坐，清风开我襟。",
      "山云低度涧，溪鸟不归林。",
      "日色回峰影，诗情惜柳阴。",
      "春风沂水后，怀古一何深。"
    ]
  },
  {
    "id": "adcfe4dbd218efbad566d3d24336091a",
    "title": "仲夏过红桥阻雨次日寻幽至暮",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "欲窥群物理，非独爱村晴。",
      "临水知鱼乐，看山识鸟情。",
      "天机真自畅，幽绪亦旋生。",
      "游衍闲居地，荣名顿觉轻。"
    ]
  },
  {
    "id": "adcfe4dbd218efbad566d3d23aef8045",
    "title": "仲夏过红桥阻雨次日寻幽至暮",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "避日频移席，残尊落照间。",
      "农人归陇犊，樵爨隐云山。",
      "佳景随时得，劳生贵自闲。",
      "还将无尽意，乘兴叩松关。"
    ]
  },
  {
    "id": "adcfe4dbd218efbaa27c09f8e635758a",
    "title": "香山看红叶得黄字秋字二首",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "山寒经宿雨，树树杂丹黄。",
      "名士耽幽胜，新诗寄草堂。",
      "偶依流水坐，翻叹俗尘忙。",
      "嘉会还期再，秋风引兴长。"
    ]
  },
  {
    "id": "adcfe4dbd218efbaa27c09f8d068120b",
    "title": "香山看红叶得黄字秋字二首",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "几载尘劳梦，名山得暂留。",
      "杖藜探绝壑，云树状高秋。",
      "野性看飞鸟，寒声听夜流。",
      "凭将幽僻兴，携手问同游。"
    ]
  },
  {
    "id": "adcfe4dbd218efba508bc2207746c2fb",
    "title": "宿来青轩",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "已览香山胜，还寻胜地眠。",
      "阴崖连户竹，疏磬出山烟。",
      "月色缘阶上，泉声到枕边。",
      "夜来魂梦冷，身在白云巅。"
    ]
  },
  {
    "id": "adcfe4dbd218efbaf8a2140429417e49",
    "title": "晚至永安寺迟海涵百",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "竟日历巉岩，耽幽不觉艰。",
      "远烟归鸟路，清磬夕阳山。",
      "石磴云霞引，松门铁锁攀。",
      "主人相失后，徙倚暮崖间。"
    ]
  },
  {
    "id": "adcfe4dbd218efba430b33df7e22060a",
    "title": "再游香山",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "一从游赏后，念此意何殷。",
      "伏枕梦流水，开窗想白云。",
      "林峦经再过，烟月会平分。",
      "几日浓霜下，丹枫落叶纷。"
    ]
  },
  {
    "id": "adcfe4dbd218efbab08ac19a52fc0d2b",
    "title": "卧佛寺",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "虚空天地外，清冷对金仙。",
      "已证真三昧，应参不二禅。",
      "尘劳何所得，登眺忽茫然。",
      "心契幽香妙，筌蹄欲弃捐。"
    ]
  },
  {
    "id": "adcfe4dbd218efba4004b00b40d82c6e",
    "title": "再游卧佛寺七首",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "西风吹杖履，来往亦无端。",
      "山色飞晴翠，钟声过远滩。",
      "鹤巢双树老，鹿径一僧寒。",
      "佛卧何时醒，阶前落叶丹。"
    ]
  },
  {
    "id": "adcfe4dbd218efba4004b00b29f6e97f",
    "title": "再游卧佛寺七首",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "云起从遮簟，风来任落花。",
      "溪光摇户牖，山色浸袈裟。",
      "一入希夷境，金消世俗哗。",
      "忽思遂初服，身卧白云赊。"
    ]
  },
  {
    "id": "adcfe4dbd218efba4004b00b53730734",
    "title": "再游卧佛寺七首",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "我来寻眺听，慈眼自朦胧。",
      "顿觉见闻寂，真教色相空。",
      "虚窗通远翠，高树下秋风。",
      "心境浑无著，悠然念始终。"
    ]
  },
  {
    "id": "adcfe4dbd218efba4004b00b7d0ca6c6",
    "title": "再游卧佛寺七首",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "云霞随过客，泉石绕香台。",
      "大块梦谁觉，空王睡不回。",
      "野花开欲歇，溪鸟去还来。",
      "静验浮生理，孤亭坐藓苔。"
    ]
  },
  {
    "id": "adcfe4dbd218efba4004b00b5aa1fd94",
    "title": "再游卧佛寺七首",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "大千同一梦，佛卧亦何因。",
      "恍接无言教，旋多有累身。",
      "霜蛩鸣晚砌，风箨坠寒筠。",
      "岂是维摩病，西来大义真。"
    ]
  },
  {
    "id": "adcfe4dbd218efba4004b00b8cb1f766",
    "title": "再游卧佛寺七首",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "松窗雕槛外，日日下朝暾。",
      "一榻空今古，深山冷梦魂。",
      "云阴侵座湿，鸟语入林昏。",
      "众衲何多事，经声响暮村。"
    ]
  },
  {
    "id": "adcfe4dbd218efba4004b00bf45fa88f",
    "title": "再游卧佛寺七首",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "望佛佛犹卧，还寻旧路回。",
      "野禽随上下，流水亦潆洄。",
      "来处云何在，归途日已颓。",
      "回看深翠里，瞬息隔尘埃。"
    ]
  },
  {
    "id": "adcfe4dbd218efbaa89989bc9766b5a2",
    "title": "自洪光寺至说法亭",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "说法人何在，探奇性颇贪。",
      "九盘松磴石，双乳石泉甘。",
      "鸟道随云入，霜林坠叶酣。",
      "几时深树里，添得一茅庵。"
    ]
  },
  {
    "id": "adcfe4dbd218efbae3e5c978f9c3113d",
    "title": "宦竖张鲸墓",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "岧峣阉竖墓，松柏上云霄。",
      "凿翠开山穴，淩空跨石桥。",
      "攀萝寻旧碣，拂藓认前朝。",
      "惆怅夕阳下，萧萧红叶凋。"
    ]
  },
  {
    "id": "adcfe4dbd218efbacae52a8d6530d3e6",
    "title": "过朝阳洞遂登朝阳绝顶",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "洞口朝阳寺，山坳日色曛。",
      "佛天开鬼斧，石窟护神云。",
      "偶结林泉侣，高瞻鹳鹤群。",
      "探奇聊憩息，峰顶望氤氲。"
    ]
  },
  {
    "id": "adcfe4dbd218efbacae52a8d836889a7",
    "title": "过朝阳洞遂登朝阳绝顶",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "振策猿猱径，身跻翠巘崇。",
      "涛声惊地轴，人语落天风。",
      "宇宙收双目，苍茫立太空。",
      "桑干东去疾，舟楫海门通。"
    ]
  },
  {
    "id": "adcfe4dbd218efba911599837d44f5d5",
    "title": "听泉",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "幽涧听泉声，山中约二更。",
      "野风生竹□，孤月入怀明。",
      "俗虑一时净，闲心永夜清。",
      "转愁明发去，尘市若为情。"
    ]
  },
  {
    "id": "adcfe4dbd218efbaae8a37b37af9c4aa",
    "title": "别香山二首",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "已命归途驾，犹看旭日前。",
      "山容增烂缦，我意倍流连。",
      "泉石别今日，莺花想隔年。",
      "再游愁不遂，把酒嘱林泉。"
    ]
  },
  {
    "id": "adcfe4dbd218efbaae8a37b35bf2541a",
    "title": "别香山二首",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "殷勤倾浊酒，与尔结幽情。",
      "已快连朝赏，还申后日盟。",
      "白云常在眼，流水莫收声。",
      "题遍岩间石，君应更着名。"
    ]
  },
  {
    "id": "adcfe4dbd218efba523078dc426e4f68",
    "title": "过马氏园林",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "虽未出城市，来兹意己欣。",
      "小庭初过雨，密竹暗通云。",
      "鱼鸟咸知乐，嚣喧静不闻。",
      "暂偷忙里暇，亦觉远尘氛。"
    ]
  },
  {
    "id": "adcfe4dbd218efbaf7412e4093e33e3f",
    "title": "自福建接富氏姊来齐河官署",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "昔别辽河畔，今来济水滨。",
      "寻常一分袂，二十七年人。",
      "兄弟尚谁在，存亡各怆神。",
      "高年思骨肉，庶一慰慈亲。"
    ]
  },
  {
    "id": "adcfe4dbd218efbafb8e261952e5d25f",
    "title": "题画壁和同年子毛秋岑原韵",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "沧海谁仙隐，飘然去不还。",
      "天容空映水，云气暖蒸山。",
      "老屋升沉外，扁舟出没间。",
      "浮家计未遂，心向画图闲。"
    ]
  },
  {
    "id": "adcfe4dbd218efbafb8e2619761b0497",
    "title": "题画壁和同年子毛秋岑原韵",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "远水浮天地，孤舟日往还。",
      "到门唯白鸟，举目即青山。",
      "遥忆风尘际，谁知住此间。",
      "相期婚宦毕，身入个中闲。"
    ]
  },
  {
    "id": "adcfe4dbd218efbae4a15f3a7c547939",
    "title": "历下亭怀古",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "历下亭犹古，昔人曾此游。",
      "我来寻胜迹，霜冷荻芦秋。",
      "万卷藏书屋，干霄白雪楼。",
      "徘徊风雅地，山色远含愁。"
    ]
  },
  {
    "id": "adcfe4dbd218efba1259c98b3e9d7580",
    "title": "自雒镇放舟回县",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "归舟耽自在，晚兴觉偏浓。",
      "渔火惊栖鹭，柴扉闻夜舂。",
      "烟笼寒渚月，风度远村钟。",
      "柔橹菰蒲外，前山隔几峰。"
    ]
  },
  {
    "id": "adcfe4dbd218efba654e56575d134aa0",
    "title": "生日书怀",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "寂寞成何事，蹉跎忽至今。",
      "聪明过壮岁，道德负初心。",
      "斜日延疏竹，寒花逗晚林。",
      "昌黎箴自在，读罢一沉吟。"
    ]
  },
  {
    "id": "adcfe4dbd218efba003509348af6522c",
    "title": "瓶中腊梅",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "不随梅竞白，迎腊吐芳菲。",
      "于道色唯正，先春气不违。",
      "暗香闻静夜，幽室发清机。",
      "意趣忘言说，寒窗对月晖。"
    ]
  },
  {
    "id": "adcfe4dbd218efba2e0aece713cd2bc9",
    "title": "雨后省耕过刘氏山庄",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "觇农出东郭，林壑夜初晴。",
      "春雨既云足，田家各有营。",
      "窗虚通燕语，花暖聚蜂声。",
      "民物欣如此，相看慰我情。"
    ]
  },
  {
    "id": "adcfe4dbd218efba37f8f80d2a69f5b3",
    "title": "书感",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "故国田园尽，无谋奉老亲。",
      "迂疏希用世，俯仰学随人。",
      "十载空劳瘁，残生尚汨陈。",
      "终愁经事浅，有玷白华身。"
    ]
  },
  {
    "id": "adcfe4dbd218efba039e5fca34e81a9d",
    "title": "倚槛",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "春风轻拂袖，倚槛一开颜。",
      "宿雨朝初霁，孤云淡未还。",
      "菱歌生极浦，鸟语话青山。",
      "何必沧洲去，悠然意自闲。"
    ]
  },
  {
    "id": "adcfe4dbd218efba30dbb55ecfaa83b9",
    "title": "归自长城驿经刘园小憩",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "芳径转幽僻，孤亭净俗氛。",
      "檐花风静落，人语竹深闻。",
      "滩响疑来雨，松阴欲下云。",
      "渊明曾试仕，野性卒离群。"
    ]
  },
  {
    "id": "adcfe4dbd218efba8b91ee9530e97a2b",
    "title": "雨后忆西山寄海涵百边识珍赵珍兄弟",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "独坐新晴后，官清忆昔闲。",
      "西峰偕旧侣，采药驻衰颜。",
      "红叶林中寺，斜阳雨后山。",
      "别来幽赏地，胜事孰追攀。"
    ]
  },
  {
    "id": "adcfe4dbd218efba0a413b51407a6d87",
    "title": "和毛秋岑济上之作",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "济上春风暖，临流畅我情。",
      "长桥分甸服，一水界齐清。",
      "泰岱云来近，虚空雨易成。",
      "田家八万户，沾洒遍深耕。"
    ]
  },
  {
    "id": "adcfe4dbd218efbae9e029d3522a7be4",
    "title": "编篱",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "编芦成小圃，篱落近农村。",
      "野蔓萦新叶，绿云垂满园。",
      "渐能罗蝶翅，疏不碍花魂。",
      "领取幽栖意，闲吟坐竹轩。"
    ]
  },
  {
    "id": "adcfe4dbd218efba420e10451a1400a3",
    "title": "长清县道中",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "轮鞅虽云瘁，溪山兴颇浓。",
      "炎蒸消澍雨，云壑作秋容。",
      "禾黍知民力，棉机校女佣。",
      "百年生计足，萧洒是桑农。"
    ]
  },
  {
    "id": "adcfe4dbd218efba7d33272e86721767",
    "title": "夜至长清县",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "雨收云尚在，泥淖阻官程。",
      "随役呼相应，肩舆歇复行。",
      "野香生夜露，荒径逐虫声。",
      "比至严城下，谯楼报二更。"
    ]
  },
  {
    "id": "adcfe4dbd218efba675c532c88ab263c",
    "title": "崮山望岱",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "岱宗何处是，崮顶正当冲。",
      "登眺豁双目，苍茫隔数峰。",
      "云来疑作雨，心寂若闻钟。",
      "何日磨崖上，高寻历代踪。"
    ]
  },
  {
    "id": "adcfe4dbd218efbad264000762a43aed",
    "title": "立秋前二日夜坐怀屈悔翁边识珍海涵百",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "露下消烦热，清言欲二更。",
      "桐阴延夜月，虫语作秋声。",
      "触景情何远，怀人句忽成。",
      "兴心飞鸟上，离思觉旋生。"
    ]
  },
  {
    "id": "adcfe4dbd218efba8bcf4a03db963f41",
    "title": "初秋过五峰山",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "不是因公至，何知此境仙。",
      "奇峰争插汉，秋水远浮天。",
      "老衲藏深峪，疏钟出曙烟。",
      "到来心境寂，觅胜且流连。"
    ]
  },
  {
    "id": "adcfe4dbd218efba8bcf4a037b032e25",
    "title": "初秋过五峰山",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "云构盘空邃，仙源入境清。",
      "过桥通鸟道，穿竹忽泉声。",
      "峰壑阶前秀，山禽时一鸣。",
      "林梢风叶落，点点动秋情。"
    ]
  },
  {
    "id": "adcfe4dbd218efba8bcf4a03c6c56653",
    "title": "初秋过五峰山",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "素性耽丘壑，兹游畅我情。",
      "野花随意发，山鸟不知名。",
      "圭组心俱淡，烟霞念颇生。",
      "携筇闲眺望，缓步觉身轻。"
    ]
  },
  {
    "id": "adcfe4dbd218efba8bcf4a03dea3b0be",
    "title": "初秋过五峰山",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "坐久花时落，风轻水自纹。",
      "松阴寒欲雨，石罅暖生云。",
      "山寂樵歌起，风霄静里闻。",
      "忘机亲牧竖，鸥鹤亦同群。"
    ]
  },
  {
    "id": "adcfe4dbd218efba8bcf4a03bbc61f07",
    "title": "初秋过五峰山",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "斜阳催返驾，无计复淹留。",
      "好鸟啼将别，清泉咽不流。",
      "霜催红叶曙，山养白云秋。",
      "再至幽栖地，应𢬵信宿游。"
    ]
  },
  {
    "id": "adcfe4dbd218efba12c1d76fc55e5a67",
    "title": "过灵岩寺",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "铁缕袈裟旧，虬松枝干长。",
      "神僧归寂寞，林壑望苍茫。",
      "野鸟啼空谷，虚堂闻妙香。",
      "筌蹄何处觅，心向静中忘。"
    ]
  },
  {
    "id": "adcfe4dbd218efba7d335c2484ce00ec",
    "title": "过里峪泉",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "巉岩循僻路，窅窕入林邱。",
      "见水知村近，看山识岁秋。",
      "鸟啼幽涧竹，人倚夕阳楼。",
      "安得关橦手，相随记胜游。"
    ]
  },
  {
    "id": "adcfe4dbd218efba1e01fb14c72c9801",
    "title": "灵岩寺夜步",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "日入兴难尽，看山夜若何。",
      "寒潭生月小，空谷受云多。",
      "樵唱出萝薜，禅灯下芰荷。",
      "疏钟声远近，隐隐隔岩阿。"
    ]
  },
  {
    "id": "adcfe4dbd218efbae6799a3d636f9cd2",
    "title": "再过灵岩寺",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "松窗侵翠霭，经案接旃檀。",
      "疏雨度高阁，轻风生暮寒。",
      "再来禅院净，真远俗尘干。",
      "莲社开何日，青山不厌看。"
    ]
  },
  {
    "id": "adcfe4dbd218efba22610f83ca4321ff",
    "title": "访余隐居久候不遇",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "觅胜来幽境，兼之访所思。",
      "到门寒绿绕，隔岸落花迟。",
      "浅草归村路，斜阳罢钓时。",
      "徘徊原野上，芳躅暮何之。"
    ]
  },
  {
    "id": "adcfe4dbd218efbacac27136f807f6b7",
    "title": "咏佛手柑",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "霜柑悬色相，佛手是耶非。",
      "伸屈皆禅谛，骈枝亦悟机。",
      "掌应摩顶现，香逐散花飞。",
      "静味拳拳妙，西来大意微。"
    ]
  },
  {
    "id": "adcfe4dbd218efba7c0953f73732c19e",
    "title": "咏方镜",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "虚中生皎洁，静里察微茫。",
      "照老须眉热，菱花心事凉。",
      "万端无定象，随应不拘方。",
      "纤翳防亏鉴，摩挲为发光。"
    ]
  },
  {
    "id": "adcfe4dbd218efbab518f7d4f993b30a",
    "title": "题千佛山精舍二首",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "磴道历残雪，攀援陟翠峦。",
      "诸天龛石穴，清梵落云端。",
      "妙谛闲中悟，尘寰世外看。",
      "万家烟雾里，攘攘正冲寒。"
    ]
  },
  {
    "id": "adcfe4dbd218efbab518f7d4e7f7f560",
    "title": "题千佛山精舍二首",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "晴日扩奇胸，崖端卓瘦筇。",
      "高城浮片水，平野耸三峰。",
      "云窦藏冰雪，风霄响桧松。",
      "卑喧寻解脱，此地觉从容。"
    ]
  },
  {
    "id": "adcfe4dbd218efba40e93661ccc5e459",
    "title": "笼鸟",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "云路飞难进，樊笼亦偶然。",
      "羽毛原不类，罗弋自应先。",
      "物小能关化，机危但信天。",
      "虽惭鸡断尾，终弗乞人怜。"
    ]
  },
  {
    "id": "adcfe4dbd218efba40e936619a75bbcb",
    "title": "笼鸟",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "知机焉蹈此，岂敢怨离群。",
      "飞止将安遇，哀鸣亦不闻。",
      "低头修翠羽，侧目望青云。",
      "遐想冥鸿翼，高骞绝俗氛。"
    ]
  },
  {
    "id": "adcfe4dbd218efba2506fd5b375c66e2",
    "title": "萤火",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "但看生尔处，腐草亦何神。",
      "托命长依夜，窥天未及晨。",
      "湿光寒自照，阴火故相亲。",
      "旦夕随风雨，飘零若有因。"
    ]
  },
  {
    "id": "adcfe4dbd218efba5d35dbf837466c58",
    "title": "式微",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "天心开大悟，海量悔深非。",
      "近难何能脱，名山不早归。",
      "野花寒结子，清露夜沾衣。",
      "羁绪兼秋杀，凄然赋式微。"
    ]
  },
  {
    "id": "adcfe4dbd218efbac3ced2bc3392f59a",
    "title": "古书",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "数行读不到，岂是眼前书。",
      "痛惜生民后，穷搜天地初。",
      "精华陶睿智，糟粕饷迂疏。",
      "莫以韦编敝，芸窗饱蠹鱼。"
    ]
  },
  {
    "id": "adcfe4dbd218efba0ac34c577d7a5767",
    "title": "古剑",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "神物虽韬敛，光芒碧汉横。",
      "只因惊北斗，遂使在丰城。",
      "利钝何曾见，恩雠总不鸣。",
      "转愁脱赠后，烈士意难平。"
    ]
  },
  {
    "id": "adcfe4dbd218efba5c4f6e8fe096db23",
    "title": "古琴",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "自绝王门后，孤鸣尚有琴。",
      "谅因知者少，留得到而今。",
      "一曲猗兰操，千秋泗水心。",
      "悠然尘虑寂，沧海意何深。"
    ]
  },
  {
    "id": "adcfe4dbd218efbae409e3bf511703f7",
    "title": "古鼎",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "宝兹非赝质，铉耳复能全。",
      "糊口聊初试，铭功殊不然。",
      "鹧鸪班自灿，饕餮象空悬。",
      "折足何堪重，深为覆餗怜。"
    ]
  },
  {
    "id": "adcfe4dbd218efba143c329c7fb18252",
    "title": "古镜",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "宝镜今何古，秦台照胆馀。",
      "积尘浑不觉，秋水失真如。",
      "昏浊成蠲弃，虚明忆始初。",
      "犹看团似月，觌面一欷歔。"
    ]
  },
  {
    "id": "adcfe4dbd218efbae4cbe3e4d2bfa7df",
    "title": "古碑",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "不作石头梦，空留泉下哀。",
      "一朝辞翠巘，终古卧苍苔。",
      "功业归何处，文章安在哉。",
      "从来称岘首，姓字亦尘埃。"
    ]
  },
  {
    "id": "adcfe4dbd218efbac165f7f0d8114210",
    "title": "古寺",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "倾颓岩谷里，何代梵王宫。",
      "不见天花落，真成色相空。",
      "禅关邻虎穴，山鬼啸林风。",
      "莲社凋零尽，凭谁问六通。"
    ]
  },
  {
    "id": "adcfe4dbd218efbad6ad7106a386bd00",
    "title": "古树",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "秦皇封未及，甘入不材林。",
      "老干擎天直，盘根拔地深。",
      "风霜坚劲节，日月饱清阴。",
      "且未浮槎去，焉知迟暮心。"
    ]
  },
  {
    "id": "adcfe4dbd218efbaf4506d03f3e34f43",
    "title": "出笼鸟",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "蒙君垂盼意，小鸟亦何知。",
      "已破樊笼出，方思性命危。",
      "惊魂栖未稳，觅食意还疑。",
      "毛羽经磨损，飞鸣慎所之。"
    ]
  },
  {
    "id": "adcfe4dbd218efbaf4506d03a1154499",
    "title": "出笼鸟",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "山林飞不去，罿𦌠已难辞。",
      "彩翮兼殊众，先鸣讵所宜。",
      "自应随位置，敢复恨羁縻。",
      "从此垂堂远，知几亦未迟。"
    ]
  },
  {
    "id": "adcfe4dbd218efbac89d3a9c7974a40a",
    "title": "小砚跌破命儿廷璋胶固诗以识之",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "一片端溪石，相随历岁时。",
      "吟哦长我共，辛苦独君知。",
      "此破虽关数，斯文实在兹。",
      "岂甘来护弃，将效范馨遗。"
    ]
  },
  {
    "id": "adcfe4dbd218efbad6676c6f64638cc4",
    "title": "赋得轩皇鼎",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "铸此留何意，轩皇仙不还。",
      "盐梅非所用，草野亦徒闲。",
      "无疾遭颠趾，馀丹可驻颜。",
      "蛟龙防驳落，珍重莫轻攀。"
    ]
  },
  {
    "id": "adcfe4dbd218efbac3ced2bc38b0a203",
    "title": "古书",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "一卷知何代，咸云是古书。",
      "但教余见扩，何必宋人馀。",
      "濡墨补残字，熏芸辟蠹鱼。",
      "豁然糟粕外，先哲若同居。"
    ]
  },
  {
    "id": "adcfe4dbd218efbab8ec4dce1bf0adf9",
    "title": "宝剑",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "匣内作龙鸣，鸣应有不平。",
      "千金轻价值，百折重声名。",
      "射斗原非妄，投珠总弗惊。",
      "奇功何处立，神物感精诚。"
    ]
  },
  {
    "id": "adcfe4dbd218efbab0ea767faa9f3a86",
    "title": "磨剑",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "宝剑谁能识，霜锋汨没中。",
      "雌雄凭论断，利钝在磨砻。",
      "流水鸣秋涧，寒窗走夜虹。",
      "防身兼许国，何处有丰功。"
    ]
  },
  {
    "id": "adcfe4dbd218efba430ffb2401d0deee",
    "title": "雨后见月",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "久雨天初豁，移礅坐晚风。",
      "月无亏皦洁，云不碍虚空。",
      "身老名犹在，官休道岂穷。",
      "静中观大化，吾自得吾终。"
    ]
  },
  {
    "id": "adcfe4dbd218efbaaa6f66208edafa25",
    "title": "留别卢公亮",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "官罢绝来客，相亲独有君。",
      "间关归故国，杯酒惜离群。",
      "朔雪祝阿道，春城玄兔云。",
      "何时重把袂，剪烛细论文。"
    ]
  },
  {
    "id": "adcfe4dbd218efba1e7a60f5c75fe624",
    "title": "孔员外为余刻齐清集赋谢",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "老雪衡门积，虚窗皓月孤。",
      "知音甘阒寂，闲咏对荒芜。",
      "得句惭圭璧，多君重珷玞。",
      "风流王宋后，此意世人无。"
    ]
  },
  {
    "id": "adcfe4dbd218efba7cd23f6f81a81a3a",
    "title": "孤雁",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "云路谁相导，先群众所推。",
      "将飞行忽断，欲落意还疑。",
      "影只惊弦及，霜寒奋翼迟。",
      "阳回神自旺，高举迥难追。"
    ]
  },
  {
    "id": "adcfe4dbd218efba648bce0b81b0a3b1",
    "title": "古庙二首",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "倾颓何代庙，四壁但埃尘。",
      "老树干云日，虚堂聚鬼神。",
      "灯龛藏野鼠，风叶恐行人。",
      "宿草秋坟路，荒原自结邻。"
    ]
  },
  {
    "id": "adcfe4dbd218efba648bce0b429bc847",
    "title": "古庙二首",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "深山藏结构，高树带斜晖。",
      "罗网牵珠箔，莓苔绣宝衣。",
      "江云来复去，梁燕乳还飞。",
      "望望村人远，依稀隔翠微。"
    ]
  },
  {
    "id": "adcfe4dbd218efba1602e99b1fb2c84a",
    "title": "晓寒",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "霜花侵客袂，岚气障山容。",
      "初日出东壁，流辉含远峰。",
      "征车寻古道，村舍指乔松。",
      "下马思微饮，香醪何处醲。"
    ]
  },
  {
    "id": "adcfe4dbd218efbaa45fb6bb8042b80e",
    "title": "云",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "来往浑无著，虚空自古今。",
      "卷舒如有意，隐现亦何心。",
      "不霈高天雨，旋留邃谷阴。",
      "风来时莫测，敛迹尔应深。"
    ]
  },
  {
    "id": "adcfe4dbd218efbafc549efe07c8c4e3",
    "title": "饥",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "搜厨无所得，相对耐恒饥。",
      "凉雨浇蓬径，金风砭葛衣。",
      "世情趋尽异，吾道识应稀。",
      "飘泊秋深燕，无家何处归。"
    ]
  },
  {
    "id": "adcfe4dbd218efbad8e85b4c822f8449",
    "title": "题明复庵别业",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "官清成吏隐，卜室傍林间。",
      "迹与市朝远，心随水石闲。",
      "寻泉逢野衲，启户见青山。",
      "时有故人问，灌园犹未还。"
    ]
  },
  {
    "id": "adcfe4dbd218efba9791764840d99e54",
    "title": "春日书怀",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "崇替何须论，身尊道不违。",
      "琴书堪送老，花鸟共忘机。",
      "莫以肥甘是，而轻蓬蔂非。",
      "但知安素履，随意惜春晖。"
    ]
  },
  {
    "id": "adcfe4dbd218efba4ab714d398f94c2d",
    "title": "或有劝余复官者诗以答之",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "于世真无补，馀生合弃捐。",
      "功名抛敝帚，岁月在残编。",
      "呆戆安时议，颠危赋性偏。",
      "谁能徇世务，俯仰白头年。"
    ]
  },
  {
    "id": "adcfe4dbd218efbac790804ee3ef7e1b",
    "title": "青毡",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "性命研精蕴，诗书发快谈。",
      "闭门无接纳，落笔有烟岚。",
      "交态贫逾见，人情老渐谙。",
      "青毡吾故物，垂白复焉贪。"
    ]
  },
  {
    "id": "adcfe4dbd218efba5967e081b50675f0",
    "title": "夏日书怀",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "百年无定著，踪迹老风尘。",
      "樱熟时将夏，花残岁不春。",
      "平生成底事，往古类何人。",
      "自叩惭惊汗，临风一怆神。"
    ]
  },
  {
    "id": "adcfe4dbd218efbaf9a773330deab858",
    "title": "仲夏与诸同人游王园先至明复庵别业即与同往乘兴复至丰台分韵得诗五首",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "数椽栖息地，万木翠阴环。",
      "时策手中杖，闲看门外山。",
      "同人来造次，野石坐斑斓。",
      "知尔耽幽胜，相携叩竹关。"
    ]
  },
  {
    "id": "adcfe4dbd218efbaf9a77333fff38c27",
    "title": "仲夏与诸同人游王园先至明复庵别业即与同往乘兴复至丰台分韵得诗五首",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "前度何匆遽，山桃不满园。",
      "再游行径熟，几日树阴繁。",
      "溪爱新荷色，庭怜旧雨痕。",
      "拂林逢故识，隔水问寒温。"
    ]
  },
  {
    "id": "adcfe4dbd218efbaf9a7733334a00da6",
    "title": "仲夏与诸同人游王园先至明复庵别业即与同往乘兴复至丰台分韵得诗五首",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "游兴连朝剧，兹辰遂热衷。",
      "山光迎屐齿，松径引樵风。",
      "亭榭幽深入，渠荷曲折通。",
      "丰台遥在望，觅胜意何穷。"
    ]
  },
  {
    "id": "adcfe4dbd218efbaf9a773338f1684af",
    "title": "仲夏与诸同人游王园先至明复庵别业即与同往乘兴复至丰台分韵得诗五首",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "游情方恋旧，前路复怀新。",
      "清浅溪随屐，呢喃燕趁人。",
      "吹来山翠雨，沾我谷皮巾。",
      "更喜初晴后，芳郊绝点尘。"
    ]
  },
  {
    "id": "adcfe4dbd218efbaf9a773339c885ef5",
    "title": "仲夏与诸同人游王园先至明复庵别业即与同往乘兴复至丰台分韵得诗五首",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "谈深花渐落，饮罢日初低。",
      "醒酒风生竹，烹茶水掬溪。",
      "松间云欲去，枝上鸟还啼。",
      "临别频回首，烟光满大堤。"
    ]
  },
  {
    "id": "adcfe4dbd218efba24e6fdcd72bbd218",
    "title": "自笑",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "自笑平生志，常思赋遂初。",
      "升沉今已定，踪迹竟何如。",
      "岩穴怀高侣，风尘寄索居。",
      "几时归皂帽，闭室注虫鱼。"
    ]
  },
  {
    "id": "adcfe4dbd218efbaa2aab5ad8ee1862a",
    "title": "题庆员外松乔小室",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "结室何须大，能无俗务侵。",
      "静虚摊卷处，高洁入云心。",
      "蕉叶抽窗翠，盆鱼乐藻阴。",
      "公馀思太古，雅韵寄瑶琴。"
    ]
  },
  {
    "id": "adcfe4dbd218efbad2eeaa53e307ac73",
    "title": "再题松乔小室",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "逼近高堂侧，精营一小轩。",
      "退思扃竹径，防客破苔痕。",
      "今古罗绳瓮，行藏究本原。",
      "从来经济手，得力在忘言。"
    ]
  },
  {
    "id": "adcfe4dbd218efba67c58e7b1cc9b121",
    "title": "养性",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "养性宜蓬径，幽偏绝俗埃。",
      "尘情删故蘖，灵蕴茁新荄。",
      "风起防蕉叶，人过惜藓苔。",
      "静中时有会，小酌对花开。"
    ]
  },
  {
    "id": "adcfe4dbd218efbaf3b7364a1aefd26e",
    "title": "寄赠乔山人兆三兼订游山之约三首",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "遁迹西峰麓，生涯获遂初。",
      "俗尘终岁隔，灵境百年居。",
      "割蜜攀岩石，分泉养蛤鱼。",
      "随时招近局，尊酒狎樵渔。"
    ]
  },
  {
    "id": "adcfe4dbd218efbaf3b7364ada54755a",
    "title": "寄赠乔山人兆三兼订游山之约三首",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "沃土耕耘暇，无营不散襟。",
      "寻僧过寺惯，拾菌入云深。",
      "遐契岩栖境，闲生泉壑心。",
      "柿丹秋有信，将拟踏霜林。"
    ]
  },
  {
    "id": "adcfe4dbd218efbaf3b7364ab1ce67c5",
    "title": "寄赠乔山人兆三兼订游山之约三首",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "邈矣超尘境，跫然有足音。",
      "清心对流水，聪耳听鸣禽。",
      "适俗原非愿，高栖素所钦。",
      "兴言随杖履，幽梦结遥岑。"
    ]
  },
  {
    "id": "adcfe4dbd218efba3c70d4fa5e4cc15e",
    "title": "种竹后复简松乔",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "莫讶余情僻，偏于竹有私。",
      "繁华非不媚，真性独能持。",
      "风动凉生牖，阴过翠拂卮。",
      "更看霜雪意，无语若相知。"
    ]
  },
  {
    "id": "adcfe4dbd218efba6fa7aa48a09bdb87",
    "title": "秋日寄兴",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "入世难孤立，投闲可自仙。",
      "山斋黄叶雨，渔笱碧潭烟。",
      "放迹形骸外，行吟草泽前。",
      "尘寰如我问，鸥鸟狎江天。"
    ]
  },
  {
    "id": "adcfe4dbd218efba7aa56ca1949f6784",
    "title": "买蛩",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "秋蛩虽细小，惨毒尔何安。",
      "聚族逾千命，呼鸡罄一餐。",
      "世情唯鲁莽，吾意悯贪残。",
      "买纵梧阴下，天全戢羽翰。"
    ]
  },
  {
    "id": "adcfe4dbd218efba7aa56ca1dc7a821c",
    "title": "买蛩",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "乍似潜阴砌，旋疑隔曲房。",
      "哀鸣声远近，明月夜苍凉。",
      "客梦秋长醒，清心听不妨。",
      "东山嗤谢傅，丝竹近淫荒。"
    ]
  },
  {
    "id": "adcfe4dbd218efba3aa82bd007f16e62",
    "title": "立秋雨后访沙门无垢",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "披襟怜霁色，仰首爱天容。",
      "溽暑沈宵雨，新凉散候蛩。",
      "茅堂寻野衲，石径度深松。",
      "尘外清谈永，寥寥响梵钟。"
    ]
  },
  {
    "id": "adcfe4dbd218efba514cb6827d3cceed",
    "title": "忆西山简乔梅庵",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "沧海何年去，渔樵乐此生。",
      "自闻高隐处，每动出尘情。",
      "老树经霜色，悬泉落涧声。",
      "秋来多胜事，羡尔遂躬耕。"
    ]
  },
  {
    "id": "adcfe4dbd218efba6c72608abaae2572",
    "title": "宿僧舍",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "访衲过精舍，身轻翠蔼中。",
      "云根泉吐月，松顶鹤翔风。",
      "欹枕浑无寐，清心闻夜钟。",
      "悄然思古德，垂老半归空。"
    ]
  },
  {
    "id": "adcfe4dbd218efbacbd631955854404d",
    "title": "秋感",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "飘泊无家客，乾坤一讲堂。",
      "钟魂摇梦醒，槐荫泼阶凉。",
      "岁月三秋逼，关河万里长。",
      "此身何处著，搔首问穹苍。"
    ]
  },
  {
    "id": "adcfe4dbd218efbacbd63195680ee641",
    "title": "秋感",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "世际羲轩盛，身惭稷契良。",
      "幽青新旱厉，淮海旧怀襄。",
      "沧水何年使，桑林近日禳。",
      "文章思报国，此意竟荒唐。"
    ]
  },
  {
    "id": "adcfe4dbd218efbacbd631950fe7d855",
    "title": "秋感",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "明主巡方切，贤臣补衮殷。",
      "睿谟崇帝舜，折槛有朱云。",
      "远猎威胡虏，虔禋报祖勋。",
      "荒寒边徼外，深念圣躬勤。"
    ]
  },
  {
    "id": "adcfe4dbd218efbacbd631958a0348aa",
    "title": "秋感",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "所学终何用，空馀泽畔吟。",
      "徘徊千古业，孤负一生心。",
      "秋老黄花悴，风回落叶深。",
      "感时还自惜，霜雪鬓毛侵。"
    ]
  },
  {
    "id": "adcfe4dbd218efbacbd631957d1bc3d9",
    "title": "秋感",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "孤立安时命，遑知拙与工。",
      "问心期不愧，入世岂求同。",
      "风力抟鹰翮，霜威损桂丛。",
      "烟霞沧海外，脉脉系初衷。"
    ]
  },
  {
    "id": "adcfe4dbd218efbacbd631955c29a092",
    "title": "秋感",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "衰谢尘心尽，琴尊野兴长。",
      "人情秋藻丽，吾意古苔凉。",
      "引杖随溪水，看云度石梁。",
      "足缨思遍濯，清浊问沧浪。"
    ]
  },
  {
    "id": "adcfe4dbd218efbacbd63195b2beeb8d",
    "title": "秋感",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "瓠落竟何似，浮踪浊水萍。",
      "那堪孤客况，不尽九秋情。",
      "夜月蒹葭色，寒窗蟋蟀声。",
      "长公头未白，归去早埋名。"
    ]
  },
  {
    "id": "adcfe4dbd218efba8c1c79238e0a848c",
    "title": "赏菊",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "华堂虚位置，低彩自荣鲜。",
      "霜力催无恙，人言服得仙。",
      "乾坤钟晚节，孤洁类高贤。",
      "萝薜谁家圃，吾将老一椽。"
    ]
  },
  {
    "id": "adcfe4dbd218efba17f5c79911e9876c",
    "title": "秋郊纵目",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "广野开晴旭，襟怀扩远天。",
      "轻雷山脚雨，空翠寺门烟。",
      "秋老茱萸节，人闲草木年。",
      "一尊当夕照，红叶下前川。"
    ]
  },
  {
    "id": "adcfe4dbd218efbaf2d3771b98ed5f44",
    "title": "闻雁",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "高旷平生志，艰辛老不移。",
      "深秋如有恨，久客始能知。",
      "归雁声何苦，中宵泪欲垂。",
      "关河无限路，随尔到天涯。"
    ]
  },
  {
    "id": "adcfe4dbd218efba642885fe43f37a31",
    "title": "九日简毛秋岑明复庵",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "志士悲年迅，重阳节又临。",
      "欲寻黄叶路，高寄白云心。",
      "惠子濠梁乐，荣期带索吟。",
      "芳踪谁可继，怀古意何深。"
    ]
  },
  {
    "id": "adcfe4dbd218efbad8e85b4cf312088c",
    "title": "题明复庵别业",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "为吏兼为圃，园蔬每自耘。",
      "偶来前浦雨，多是近山云。",
      "羡尔亲林壑，惭余滞俗氛。",
      "种瓜思结耦，小筑傍榆枌。"
    ]
  },
  {
    "id": "adcfe4dbd218efba701b6cea212a80b1",
    "title": "答巢六国学世馨即用原韵",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "世情轻道义，交际复谁真。",
      "硕德思前辈，论心笃后尘。",
      "乾坤三大业，今古百年人。",
      "此意孤悬久，逢君倍觉亲。"
    ]
  },
  {
    "id": "adcfe4dbd218efba701b6ceae583190f",
    "title": "答巢六国学世馨即用原韵",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "生涯馀白发，世缔得同心。",
      "乍见惊余老，雄谈识尔忱。",
      "孤鸣琴已碎，苦诣道方深。",
      "何处求真赏，寥寥太古音。"
    ]
  },
  {
    "id": "adcfe4dbd218efbaf488c5a70e3e73cc",
    "title": "再赠巢六世馨",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "大块敦庞气，偏于尔独钟。",
      "九重陶伟器，万卷扩奇胸。",
      "通塞天君泰，艰虞道味醲。",
      "惭余衰朽质，深望后凋松。"
    ]
  },
  {
    "id": "adcfe4dbd218efba634a8e0ba3e867a2",
    "title": "惊秋",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "几时不出户，已遍帝城秋。",
      "贞脆荣枯递，江河日夜流。",
      "惧孤天地德，深感岁时遒。",
      "莫谓分阴志，专为运甓谋。"
    ]
  },
  {
    "id": "adcfe4dbd218efba4e0d32336899e513",
    "title": "九日郊行",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "登眺林皋霁，萧森霜露馀。",
      "一从遭斥逐，深喜近樵渔。",
      "芦雪人家岸，槐烟野衲居。",
      "置身图画里，随步得相于。"
    ]
  },
  {
    "id": "adcfe4dbd218efbabdcb53fb0033e706",
    "title": "国进士云浦斋中检得骑都尉白鹤亭旧诗数纸笔意迥异时蹊即同过访二首",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "大雅谁能继，孤吟动感伤。",
      "篇章搜故纸，金石振华堂。",
      "年少能如此，功深岂易量。",
      "平生轻薄意，见尔觉荒唐。"
    ]
  },
  {
    "id": "adcfe4dbd218efbabdcb53fb517c5b2f",
    "title": "国进士云浦斋中检得骑都尉白鹤亭旧诗数纸笔意迥异时蹊即同过访二首",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "宦途经蹭蹬，一笑拂尘襟。",
      "霜重鸿飞远，山空豹隐深。",
      "青灯终古业，白首访君心。",
      "不弃他山石，乾坤是赏音。"
    ]
  },
  {
    "id": "adcfe4dbd218efba45a25b1d9a6905f0",
    "title": "赠舒进士乃来",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "少壮成名日，文章报国心。",
      "奇书资锐讨，精理渥灵襟。",
      "邂逅惭余老，风尘契汝深。",
      "孤鸣人境外，倾耳听希音。"
    ]
  },
  {
    "id": "adcfe4dbd218efba0602da607f340ff0",
    "title": "盆松",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "矫矫虬龙势，亭亭数寸阴。",
      "讵知霜烈日，独抱岁寒心。",
      "老石嶙峋白，苍根礧砢深。",
      "无材堪大用，乌几伴枯吟。"
    ]
  },
  {
    "id": "adcfe4dbd218efba57381b3488f4021f",
    "title": "再咏盆松",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "妖矫盆中势，萧森几上阴。",
      "根株年久固，霜雪岁寒深。",
      "寂寞安贫日，峥嵘未老心。",
      "临风时对尔，音响入鸣琴。"
    ]
  },
  {
    "id": "adcfe4dbd218efba060bbd1cbc123514",
    "title": "明惺斋招余偕隐沧洲",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "我厌尘情秽，君耽遁世高。",
      "青山留傲骨，沧海壮诗涛。",
      "禾黍占晴雨，园蔬自桔槔。",
      "相偕成沮溺，回首笑空劳。"
    ]
  },
  {
    "id": "adcfe4dbd218efbae9d7e6563a0f9bb0",
    "title": "哭明惺斋三首",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "夜梦方疑信，晨兴报溘亡。",
      "穷途谁我重，交谊独君长。",
      "风雅坛空在，烟霞愿未偿。",
      "他时听玉笛，何忍赋山阳。"
    ]
  },
  {
    "id": "adcfe4dbd218efbae9d7e65661a00296",
    "title": "哭明惺斋三首",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "十载论交地，千秋此德邻。",
      "升沉终不易，道义老逾真。",
      "久病欣方减，新诗觉有神。",
      "如何违数日，仓卒失斯人。"
    ]
  },
  {
    "id": "adcfe4dbd218efbae9d7e65676f3b4f5",
    "title": "哭明惺斋三首",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "交道今谁重，斯文世所轻。",
      "艰难羁客泪，生死哭君情。",
      "惨雪迷归路，沧波空旧盟。",
      "那堪招隐句，吟作断肠声。"
    ]
  },
  {
    "id": "adcfe4dbd218efba9ebe9a5a45cedec4",
    "title": "送六给谏居鲁巡察台湾",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "岂有千秋望，空耽数卷书。",
      "谩将屈蠖地，错拟卧龙居。",
      "谋道亲樵牧，虚怀媲古初。",
      "感君骢马客，三次到荒庐。"
    ]
  },
  {
    "id": "adcfe4dbd218efba9ebe9a5a41acf3c6",
    "title": "送六给谏居鲁巡察台湾",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "旧识疏贫贱，新知正阒寥。",
      "白头甘濩落，青眼重箪瓢。",
      "朔雪燕城暗，云帆瘴海遥。",
      "那堪情始洽，离席祖星轺。"
    ]
  },
  {
    "id": "adcfe4dbd218efba9ebe9a5a0daa6d2b",
    "title": "送六给谏居鲁巡察台湾",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "应运生申甫，乘时荐马阳。",
      "谠言谟诰协，忧国鬓须苍。",
      "海角敷功烈，葵心注庙堂。",
      "所嗟贤补阙，迢递出蛮方。"
    ]
  },
  {
    "id": "adcfe4dbd218efba9ebe9a5a85a1ef21",
    "title": "送六给谏居鲁巡察台湾",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "台湾闽海外，奉命代巡行。",
      "旌节三年驻，云山万里程。",
      "乘骢臣子义，别泪故人情。",
      "计日徯回棹，衔杯续旧盟。"
    ]
  },
  {
    "id": "adcfe4dbd218efbaabf48f83a5050381",
    "title": "新春书怀",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "不揽范滂辔，从挥祖逖鞭。",
      "名山留大业，吾学慕前贤。",
      "白发争先后，新诗记岁年。",
      "所伤时屡易，江海意空悬。"
    ]
  },
  {
    "id": "adcfe4dbd218efbaf6960f7624145f07",
    "title": "甲子正月八日重馆竹梧轩",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "壮志销磨尽，他乡老病俱。",
      "还搜残卷帙，重课旧生徒。",
      "天地苏群动，饥寒困腐儒。",
      "厚生怜八口，吾道乏良图。"
    ]
  },
  {
    "id": "adcfe4dbd218efba3d9ed080cabc5591",
    "title": "新正访舒乃来不遇",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "独坐理瑶琴，空鸣太始音。",
      "出城寻故识，策马度荒林。",
      "霭霭檐前日，嘤嘤窗外禽。",
      "相思不相见，归路感何深。"
    ]
  },
  {
    "id": "adcfe4dbd218efba119c3735c1416161",
    "title": "雨后讲席示诸生",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "竹梧新讲席，冰雪旧文坛。",
      "业进心逾怯，功深道觉难。",
      "阳春回黍谷，时雨润芳兰。",
      "默默和风转，青灯莫畏寒。"
    ]
  },
  {
    "id": "adcfe4dbd218efba7695d43e31fc0184",
    "title": "将出南郊看桃花先简明复庵",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "每为娱吾性，南郊匹马过。",
      "竹篱春圃外，沙屿野鸥多。",
      "已觉非尘市，兼之足啸歌。",
      "谁能忘此地，花信近如何。"
    ]
  },
  {
    "id": "adcfe4dbd218efba92b56759278c84dc",
    "title": "简同人",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "云豁南郊路，名园拟畅游。",
      "绿蓑渔舍雨，青旆酒家楼。",
      "俗虑澄秋水，孤情托野鸥。",
      "年华看旅雁，又过白蘋洲。"
    ]
  },
  {
    "id": "adcfe4dbd218efba1fb6b05be2c0a37f",
    "title": "题孟颖仙治平略后",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "万姓食为天，风淳赖养先。",
      "均平怀往政，兼并抑何年。",
      "饱暖忧禽兽，饥寒困圣贤。",
      "古今商治理，遗轨在斯篇。"
    ]
  },
  {
    "id": "adcfe4dbd218efbad0cab09ac776f35f",
    "title": "雨窗独咏",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "喜听连朝雨，耽吟五字诗。",
      "叩门无俗物，凿句有奇思。",
      "鹤唳千寻岫，蚕抽独茧丝。",
      "襟期谁与共，窗外绿梧知。"
    ]
  },
  {
    "id": "adcfe4dbd218efba5f68008b922b276e",
    "title": "新秋对月口占",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "庭院早凉轻，临风恋夜晴。",
      "碧梧疏月影，哀角入云声。",
      "缥缈关河望，推迁岁月惊。",
      "诗成还自咏，展转动离情。"
    ]
  },
  {
    "id": "adcfe4dbd218efba234ebf777034430f",
    "title": "咏宝鼎",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "三代调和器，胡为却在兹。",
      "金精谁解重，宗庙不终遗。",
      "饘粥恒于是，伛偻尚有词。",
      "函牛堪大受，少汁莫轻施。"
    ]
  },
  {
    "id": "adcfe4dbd218efba0d118302c492700e",
    "title": "卢峰口",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "险阨卢龙塞，经过一怆神。",
      "悲风吹战垒，白骨吊征人。",
      "月落喧狐语，山空耀鬼燐。",
      "前途投宿处，冉冉汨行尘。"
    ]
  },
  {
    "id": "adcfe4dbd218efba04052c2cca856562",
    "title": "悯流亡",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "龙沙风雪道，资斧怯前程。",
      "忍见流亡像，哀闻乞命声。",
      "饥寒方切己，胞与复关情。",
      "我欲将图绘，风尘隔帝京。"
    ]
  },
  {
    "id": "adcfe4dbd218efba80184b3e57ec69b4",
    "title": "宁远州",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "出关二百里，州治覆寒云。",
      "乱石堆墙短，流泉入圃分。",
      "野狼昏截径，山鬼夜呼群。",
      "问俗难投止，驱车背夕曛。"
    ]
  },
  {
    "id": "adcfe4dbd218efba854418fa53430e8c",
    "title": "宁远道中",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "征轺超崱屴，落叶照沙尘。",
      "石险频惊马，山空偶见人。",
      "鸣鸿哀旷野，荒草白深春。",
      "此际逢歧路，凭谁一问津。"
    ]
  },
  {
    "id": "adcfe4dbd218efbad085fa3d3d57926b",
    "title": "经牧马场",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "龙堆千里道，极目望茫茫。",
      "草木穷寒麓，风云惨大荒。",
      "地邻箕子国，居近管宁乡。",
      "有客怀南土，魂惊牧马场。"
    ]
  },
  {
    "id": "adcfe4dbd218efbac4f2e46508666255",
    "title": "胡家窝铺",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "险溺胡家铺，行人莫不闻。",
      "地顽常带卤，山蠢不生云。",
      "草滑埋蛇穴，风腥过虎群。",
      "往来经此处，踯躅畏斜曛。"
    ]
  },
  {
    "id": "adcfe4dbd218efba7dc49d5713a9baa7",
    "title": "陈家台述事",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "岁俭多宵小，颓垣户牖通。",
      "既眠愁盗马，不寐听嘶风。",
      "岂是燕台骏，深惭塞上翁。",
      "晨兴看结蚓，骧首海云东。"
    ]
  },
  {
    "id": "adcfe4dbd218efba41986e595a794566",
    "title": "望北台早发",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "晓起天无色，星光浸冷溪。",
      "荒榛塞古道，野戍听晨鸡。",
      "林黑椎埋匿，风生草树嘶。",
      "此心长惴惴，残梦逐轮蹄。"
    ]
  },
  {
    "id": "adcfe4dbd218efba2184da9c4dfa25fb",
    "title": "宿大石桥",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "去家三十里，犹隔一宵程。",
      "两岸众峰敛，一钩新月明。",
      "近乡思愈切，久别恨旋生。",
      "不寐听残夜，荒鸡下五更。"
    ]
  },
  {
    "id": "adcfe4dbd218efbad00acf8003d9dc30",
    "title": "述梦",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "岂是尘寰境，宁无栖隐心。",
      "空香生绣陌，碧涧泻松阴。",
      "我欲桃源去，人言山径深。",
      "徘徊歧路侧，曙色动窗禽。"
    ]
  },
  {
    "id": "adcfe4dbd218efba9e8f367f9717b64d",
    "title": "奉窆先二人后述哀",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "风木悲今日，鸡豚尽此生。",
      "一抔黄土泪，终古北邙情。",
      "云起结愁色，溪流涌恨声。",
      "乳鸦思返哺，绕树但哀鸣。"
    ]
  },
  {
    "id": "adcfe4dbd218efba0134222efdd80cca",
    "title": "怀都门诸友",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "芍药期将过，安榴花复开。",
      "遥知清赏处，应念白头回。",
      "片月千山里，孤云万里来。",
      "相思情正剧，邻笛不胜哀。"
    ]
  },
  {
    "id": "adcfe4dbd218efba4527b9dfbcd040d1",
    "title": "怀竹梧轩诸生并门人沈周颋",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "远客情怀恶，出门日已多。",
      "诸生狂未减，瘦沈病如何。",
      "海角吹残戍，边风涌白波。",
      "长安斜照外，翘首望岩阿。"
    ]
  },
  {
    "id": "adcfe4dbd218efbaf19e29d074ea2244",
    "title": "留别门人何公符兼谢厚贶",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "失路同为客，君情迥出群。",
      "搜厨谋一饭，倾橐赆千文。",
      "梦绕辽疆月，心催汉戍云。",
      "那堪今日别，鱼雁莫稀闻。"
    ]
  },
  {
    "id": "adcfe4dbd218efbaedc7abecbb8b1dba",
    "title": "与友人论诗",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "旷代斯文责，肩兹若有神。",
      "讴吟恒自得，商榷定谁真。",
      "风雅将兴日，乾坤未死身。",
      "立言诚大业，天意属何人。"
    ]
  },
  {
    "id": "adcfe4dbd218efba77770c152a6b11f2",
    "title": "将赴辽东约门人沈周颋摄馆事两月余归迟沈已如期去一月矣怅然有作",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "远行念诸子，馆课尔堪招。",
      "作客身多病，怀亲路觉遥。",
      "梦回燕塞月，心折海门潮。",
      "归去瓜期届，予诚愧久要。"
    ]
  },
  {
    "id": "adcfe4dbd218efba358211cf96be397f",
    "title": "自辽东抵京往晤天峰云浦鹤亭即订西山之游得山字",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "道路三千里，风尘百日还。",
      "盍簪欣晤语，林壑想追攀。",
      "孤鹤立寒渚，断云归远山。",
      "披襟同啸咏，俗虑净岩间。"
    ]
  },
  {
    "id": "adcfe4dbd218efbafd7b94c2b97ff36e",
    "title": "前题步天峰韵",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "西麓饶名胜，幽深别有天。",
      "官闲曾过赏，尘隔几经年。",
      "樵子石梁路，渔罾荻浦烟。",
      "相期蜡双屐，幽兴寄林泉。"
    ]
  },
  {
    "id": "adcfe4dbd218efba4b21a78ae2ef62ed",
    "title": "秋夜读书",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "断绝浮尘梦，支离世外居。",
      "青灯堪耐久，白发不违初。",
      "阴砌虫鸣露，寒更月照庐。",
      "功深风雨后，甘苦竟何如。"
    ]
  },
  {
    "id": "adcfe4dbd218efba4b21a78a3bd5e520",
    "title": "秋夜读书",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "吾道残编在，秋斋翠色深。",
      "杜门如老衲，力学尚童心。",
      "霜叶鸣寒牖，风枝动夜禽。",
      "年来人事少，稽古遂抽簪。"
    ]
  },
  {
    "id": "adcfe4dbd218efba389da8bcd09a23a2",
    "title": "庭前残卉为秋风所卷唯寒蛩疏竹而已反觉清耳豁目",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "荒秽驱风力，三秋贮月明。",
      "未归湖海棹，聊寄薜萝情。",
      "翠竹独居色，寒蛩夜坐声。",
      "寂喧随万感，心与境俱清。"
    ]
  },
  {
    "id": "adcfe4dbd218efba5d6e3b1d53b2eeaf",
    "title": "冬",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "羁客伤迟暮，隆冬发浩吁。",
      "市居惭大隐，讲席愧通儒。",
      "牢落精华铄，冰霜月夜孤。",
      "无裘难卒岁，掩卷意踟蹰。"
    ]
  },
  {
    "id": "adcfe4dbd218efba5d6e3b1d180540c5",
    "title": "冬",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "身世馀残梦，琴书滞远天。",
      "严风摧万汇，衰骨凛深渊。",
      "久历炎凉境，今非少壮年。",
      "老安夫子愿，应倍悯寒毡。"
    ]
  },
  {
    "id": "adcfe4dbd218efba59753c1edef54e54",
    "title": "送年家子毛秋岑归窆祖茔余有同约至期不遂",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "卜阡余负约，夙愿尔无违。",
      "洒我思乡泪，沾君返国衣。",
      "越江孤棹远，燕塞早鸿飞。",
      "有梦随荒麓，相携上翠微。"
    ]
  },
  {
    "id": "adcfe4dbd218efba64a6ff44ab5666dc",
    "title": "再送秋岑",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "杯酒送君行，秋风落叶声。",
      "同悲衰老日，可奈别离情。",
      "孤屿扁舟夜，荒江古月明。",
      "遥思悽绝处，噭噭听猿鸣。"
    ]
  },
  {
    "id": "adcfe4dbd218efba8ee5dba8bb19ce77",
    "title": "三题松乔小室",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "小室藏幽邃，公馀足自娱。",
      "纵横四五步，花竹两三株。",
      "长日鸦反哺，晴檐燕引雏。",
      "家庭饶至乐，岂必羡华膴。"
    ]
  },
  {
    "id": "adcfe4dbd218efbaf09f93282cc15c93",
    "title": "四题小室",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "入世仍尘迹，公归即散襟。",
      "移花邀月近，款竹闭门深。",
      "鱼亦濠梁乐，云留谷口阴。",
      "此中真味永，得意托微吟。"
    ]
  },
  {
    "id": "adcfe4dbd218efba6ec2235b12e4dcd5",
    "title": "北牖",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "南荣思曝背，北牖苦寒侵。",
      "风透成冰室，云留酿雪阴。",
      "客心增岁暮，老貌觉愁深。",
      "逸调弹隆古，寥寥孰赏音。"
    ]
  },
  {
    "id": "adcfe4dbd218efbaef4a5ace3caf9da4",
    "title": "往晤云浦留饮竟日",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "龙塞萦遥思，蜗庐减壮裁。",
      "寂寥残腊候，冰雪故人来。",
      "辽海倾诗橐，燕山共酒杯。",
      "更看周急意，襟抱对君开。"
    ]
  },
  {
    "id": "adcfe4dbd218efbaaa3e16203073e28f",
    "title": "赋得岁寒松",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "万物凋零日，青苍见尔辰。",
      "虽能甘苦节，非不愿阳春。",
      "岂羡知稀贵，偏于岁暮亲。",
      "四时无改序，淹寂亦何瞋。"
    ]
  },
  {
    "id": "adcfe4dbd218efba877dec5d19eafd90",
    "title": "除夕",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "惨淡谋尊酒，妻孥坐夜阑。",
      "岁从明日改，腊尽片时欢。",
      "艰苦年来惯，身心老渐安。",
      "敢同颜子乐，颇识送穷难。"
    ]
  },
  {
    "id": "adcfe4dbd218efba27be7b70e585cf9c",
    "title": "元日",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "一从辞宦籍，五载客长安。",
      "湖海难酬愿，风尘且驻颜。",
      "繁华新物态，诗酒自人间。",
      "来往从纷剧，衡门镇日关。"
    ]
  },
  {
    "id": "adcfe4dbd218efba1b142acea3f96437",
    "title": "客斋见月",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "出世心如昨，羁尘迹尚初。",
      "深宵闻远笛，孤月照荒庐。",
      "诗句随年老，交情隔势疏。",
      "茫茫天宇下，何处卜吾居。"
    ]
  },
  {
    "id": "adcfe4dbd218efba1918bb1e3becd928",
    "title": "仲夏过明复庵别业",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "仲夏苦炎热，幽栖出郭寻。",
      "淹君高树荫，清我远尘襟。",
      "山鸟偶然下，谷云时作阴。",
      "对兹真作乐，聊可傲华簪。"
    ]
  },
  {
    "id": "adcfe4dbd218efbafdf31ff3fb9a72b0",
    "title": "秋",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "昼夜无停运，乾坤自混蒙。",
      "万殊陶大化，一物杂昆虫。",
      "甘苦缘生命，荣枯各始终。",
      "无端秋又至，萧飒下天风。"
    ]
  },
  {
    "id": "adcfe4dbd218efbafdf31ff34701c259",
    "title": "秋",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "索居多物感，孤坐易情伤。",
      "白露几时下，西风昨夜狂。",
      "雁归知塞苦，人老觉秋忙。",
      "回首思年少，匆匆两鬓霜。"
    ]
  },
  {
    "id": "adcfe4dbd218efbafdf31ff358dbfbf2",
    "title": "秋",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "白帝司秋令，当之草木棼。",
      "但知成委折，那复辨莸薰。",
      "霜杵敲寒月，边鸿叫夜云。",
      "商声无远近，孤客不堪闻。"
    ]
  },
  {
    "id": "adcfe4dbd218efbafdf31ff397d45e11",
    "title": "秋",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "觉后原吾任，逡巡未尽迂。",
      "风尘无巨识，今古薄真儒。",
      "作客非长计，依人岂壮夫。",
      "云中瞻白鹤，翘翮笑樊笯。"
    ]
  },
  {
    "id": "adcfe4dbd218efbafdf31ff316ee38e1",
    "title": "秋",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "浊秽方从俗，幽深岂自如。",
      "烟霞思海屋，风雨恋蜗庐。",
      "遐契何能遂，尘情未易除。",
      "去留难自主，搔首问晴虚。"
    ]
  },
  {
    "id": "adcfe4dbd218efbafdf31ff3457a8bdb",
    "title": "秋",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "百龄浑易尽，垂白尚浮踪。",
      "老树延孤鹤，阴丛集乱蛩。",
      "一灯寒夜雨，双鬓暮秋容。",
      "惓惓终何益，名山有桂松。"
    ]
  },
  {
    "id": "adcfe4dbd218efbaa1bdb133ec6afa57",
    "title": "赠年家子戈编修芥舟李编修廉衣",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "宇宙谁同调，风尘岁月惊。",
      "斯文逢二子，吾道不孤鸣。",
      "旦夕庸人计，千秋志士情。",
      "问年均可畏，头白感商声。"
    ]
  },
  {
    "id": "adcfe4dbd218efbae46f358ef627dd59",
    "title": "雨后偶成",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "庭前新雨歇，把卷思无端。",
      "明月露松隙，草虫鸣夜阑。",
      "诗文随我贱，肝胆向人寒。",
      "薄劣从浮世，幽偏觅古欢。"
    ]
  },
  {
    "id": "adcfe4dbd218efba62271c56fbd5d851",
    "title": "简明复庵",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "烟海茫茫世，卑栖但浊尘。",
      "交游四十载，寒士两三人。",
      "每爱石林静，兼怀襟抱真。",
      "携筇频出郭，沽酒莫辞贫。"
    ]
  },
  {
    "id": "adcfe4dbd218efba2a14d34229007a2e",
    "title": "负游",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "空斋增抑郁，游约负前盟。",
      "幽梦灵崖结，孤怀俗务婴。",
      "苍山悬暮雨，黄叶下秋声。",
      "谁识残年里，殷殷世外情。"
    ]
  },
  {
    "id": "adcfe4dbd218efba7a3ad456e6409420",
    "title": "怀李廌青山居",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "邂逅盘阴叟，旋生栖隐情。",
      "爰居惊海祀，黄鹤耻轩荣。",
      "已沐烟霞久，悬知身骨轻。",
      "高踪惭沮溺，结耦事躬耕。"
    ]
  },
  {
    "id": "adcfe4dbd218efbabb31733820138661",
    "title": "送孟颖仙任东平州佐四首",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "两世金兰旧，千秋德义新。",
      "白头将共老，童稚早情亲。",
      "崇替经交态，初终见古人。",
      "别离分显晦，邂逅复谁真。"
    ]
  },
  {
    "id": "adcfe4dbd218efbabb3173387dfa5473",
    "title": "送孟颖仙任东平州佐四首",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "学业谁堪并，迍邅可若何。",
      "济东新雨露，燕市旧悲歌。",
      "知己情难别，期君意倍苛。",
      "为贫聊试仕，远抱莫蹉跎。"
    ]
  },
  {
    "id": "adcfe4dbd218efbabb317338d9802fa5",
    "title": "送孟颖仙任东平州佐四首",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "著书期寿国，夙愿未全非。",
      "旧俗东平厚，今春麦秀肥。",
      "题舆勷牧治，捧檄出皇畿。",
      "学道思言偃，牛刀用岂违。"
    ]
  },
  {
    "id": "adcfe4dbd218efbabb3173380351d614",
    "title": "送孟颖仙任东平州佐四首",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "雄飞传赵鼎，佐岳起陈蕃。",
      "脱颖锥初试，冲霄剑欲抡。",
      "济云连粉署，岱色覆琴尊。",
      "政暇饶佳制，因风寄荜门。"
    ]
  },
  {
    "id": "adcfe4dbd218efba1c6708d5aedfcee4",
    "title": "题赠平主事弼侯新居",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "官授小司空，君曾远戍戎。",
      "野狐秋拜月，塞马夜嘶风。",
      "旧历边庭险，新营竹石工。",
      "巾车期不忘，此意亦何穷。"
    ]
  },
  {
    "id": "adcfe4dbd218efba1c6708d5af3ab38b",
    "title": "题赠平主事弼侯新居",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "何人勤在昔，留此待君娱。",
      "林壑气相结，冈峦势不孤。",
      "苔生新履迹，庭敞卧游图。",
      "心远齐喧寂，朝昏乐故吾。"
    ]
  },
  {
    "id": "adcfe4dbd218efba1c6708d58bba4711",
    "title": "题赠平主事弼侯新居",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "退食耽清课，幽人乐在斯。",
      "随花闲甃石，就水暗通池。",
      "邀客舒吟啸，呼童具酒卮。",
      "一从叨末座，留恋意长驰。"
    ]
  },
  {
    "id": "adcfe4dbd218efba1c6708d509c9ad78",
    "title": "题赠平主事弼侯新居",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "遥识炎天爽，幽居惬素襟。",
      "藤萝经暑薄，松竹受阴深。",
      "就榻宜高枕，登台豁远岑。",
      "凭兹离俗意，堪证出尘心。"
    ]
  },
  {
    "id": "adcfe4dbd218efba1c6708d5f22c2456",
    "title": "题赠平主事弼侯新居",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "连朝愁酷热，台榭拟攀跻。",
      "瓜果消炎日，诗文寄赫蹄。",
      "长林麋鹿性，丰草野禽栖。",
      "乘兴探幽邃，应教出处迷。"
    ]
  },
  {
    "id": "adcfe4dbd218efba37d413698e25f500",
    "title": "连日苦热因忆明复庵别业",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "朱明增酷烈，离垢想清芬。",
      "槐荫留长日，山房接断云。",
      "园蔬经雨摘，村酒隔篱分。",
      "风味宛如昨，孤吟怅夕曛。"
    ]
  },
  {
    "id": "adcfe4dbd218efba37d41369d5bc14bb",
    "title": "连日苦热因忆明复庵别业",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "僻处违城市，相求独往还。",
      "人嫌茅屋漏，我爱竹林闲。",
      "草色荒行径，松阴覆掩关。",
      "徘徊时北望，云树隔颓颜。"
    ]
  },
  {
    "id": "adcfe4dbd218efbabe732c1b1df66f84",
    "title": "荷溪晚步偕诸同人",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "缓步循溪岸，探荷涤暑氛。",
      "风轻鸥梦觉，水净月痕分。",
      "佛火明僧梵，箫声隔浦云。",
      "冠童人五六，归咏自成群。"
    ]
  },
  {
    "id": "adcfe4dbd218efbaadd26b8e018d0aca",
    "title": "荷溪夜步用前韵",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "荷香邀客兴，柳岸净尘氛。",
      "明月照沙际，披襟坐夜分。",
      "身闲宽杖履，头白眷烟云。",
      "凫雁情何逸，将随尔作群。"
    ]
  },
  {
    "id": "adcfe4dbd218efba12088d2e2c735646",
    "title": "荷溪",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "终年长作客，何处可娱情。",
      "贪看桥西水，时为饭后行。",
      "湖光生静绪，山色召幽盟。",
      "科跣无相识，孤吟每月明。"
    ]
  },
  {
    "id": "adcfe4dbd218efbaf6214e3c5a989847",
    "title": "荷溪独往",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "咫尺桥西路，香风动芰荷。",
      "罢餐长散步，无伴亦相过。",
      "逸兴亲鱼棹，闲心羡雨蓑。",
      "新诗吟欲就，隐隐起菱歌。"
    ]
  },
  {
    "id": "adcfe4dbd218efba342ebda8d5cb1163",
    "title": "荷溪偕门人昭信",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "湖上风光好，千回不厌劳。",
      "天连平水阔，山接暮云高。",
      "牢落从时辈，逍遥付我曹。",
      "尔能随杖履，解此亦人豪。"
    ]
  },
  {
    "id": "adcfe4dbd218efbaf6214e3ce409f2b0",
    "title": "荷溪独往",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "最可披襟处，纷趋但市寰。",
      "人情殊好尚，吾道合湖山。",
      "鱼鸟若为侣，烟霞相与闲。",
      "月明群籁静，踽踽踏沙还。"
    ]
  },
  {
    "id": "adcfe4dbd218efba1a69f9549718dbb1",
    "title": "立秋前荷溪",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "书斋西数武，别有远尘天。",
      "芒履偶然到，沧洲久自专。",
      "藤萝垂暮雨，桑柘起疏烟。",
      "景色新秋近，轻凉亦可怜。"
    ]
  },
  {
    "id": "adcfe4dbd218efba1fa73be7893ed430",
    "title": "荷溪偕庆祠部松乔",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "未遂岩栖志，聊寻逆旅欢。",
      "看云思郑谷，临水忆湘兰。",
      "尘市形骸局，湖山天地宽。",
      "此情君若达，应不恋闲官。"
    ]
  },
  {
    "id": "adcfe4dbd218efbae70e5b0a766883d5",
    "title": "荷溪示诸生",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "百年唯适意，富贵欲何如。",
      "直道人情远，迂儒世务疏。",
      "溪山留造化，天地饷樵渔。",
      "尔辈成名后，应思早遂初。"
    ]
  },
  {
    "id": "adcfe4dbd218efba12dde8d8f733948c",
    "title": "和白鹤亭送无凡上人结茅盘山原韵",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "振锡超尘境，飘然远绝群。",
      "松门衔峭壁，石榻沤寒云。",
      "一法心无住，千江月不分。",
      "遥知莲社侣，携笑虎溪闻。"
    ]
  },
  {
    "id": "adcfe4dbd218efba12dde8d8ce76c45c",
    "title": "和白鹤亭送无凡上人结茅盘山原韵",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "性空虽不昧，尘海亦徒然。",
      "撒手名山去，归心古佛前。",
      "岭猿清妙悟，松月静安禅。",
      "回首泥涂界，人天隔幻烟。"
    ]
  },
  {
    "id": "adcfe4dbd218efbabd54253226bda168",
    "title": "前题再叠原韵",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "此去成长往，甘心草木群。",
      "移花秋贮月，种石夜留云。",
      "禅室钟鱼静，斋粮鸟雀分。",
      "山窗空际雨，应向定中闻。"
    ]
  },
  {
    "id": "adcfe4dbd218efbabd5425329fec1f7a",
    "title": "前题再叠原韵",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "结茅空翠辟，烛径野花然。",
      "樵路侵厨过，峰峦赴榻前。",
      "澄潭空众象，秋月照枯禅。",
      "时有探奇兴，携筇涧底烟。"
    ]
  },
  {
    "id": "adcfe4dbd218efbac9088754e483ee14",
    "title": "前题三叠原韵",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "田盘高莫极，清冷出人群。",
      "霄汉长悬月，虚空不住云。",
      "钟鸣山谷应，竹引石泉分。",
      "红叶萧萧落，秋声静里闻。"
    ]
  },
  {
    "id": "adcfe4dbd218efbac9088754581e9e63",
    "title": "前题三叠原韵",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "谁识根尘净，今能得自然。",
      "鸟啼山月上，门掩谷云前。",
      "漉酒闲中课，敲诗醉后禅。",
      "远公高卧处，翘首但苍烟。"
    ]
  },
  {
    "id": "adcfe4dbd218efbae488007f978fa017",
    "title": "秋夜怀台湾六巡察居鲁",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "嘹唳雁声高，秋空月丽霄。",
      "孤斋亲浊酒，万里隔寒宵。",
      "滩雨蛮烟路，星槎海国潮。",
      "故人官绝域，书札望迢遥。"
    ]
  },
  {
    "id": "adcfe4dbd218efbaa6148cfbaad72d01",
    "title": "送云浦出塞觐亲",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "每至黄花节，频伤出塞軿。",
      "况当新抱恨，不比旧趋庭。",
      "桐杖扶边月，风林惨客星。",
      "乳鸦哀苦韵，忍畏老亲听。"
    ]
  },
  {
    "id": "adcfe4dbd218efbaa6148cfb0e5fb70c",
    "title": "送云浦出塞觐亲",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "晓起严征橐，霜花入望纷。",
      "马头升旭日，鸿背落寒云。",
      "海气深秋肃，笳声绝塞闻。",
      "旅怀当此际，一倍感离群。"
    ]
  },
  {
    "id": "adcfe4dbd218efbaa6148cfb05fc462f",
    "title": "送云浦出塞觐亲",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "贪程悲不觉，游子暮何依。",
      "落日孤烟远，辽天古木稀。",
      "长途趋色养，回首念慈帏。",
      "霜露情悽怆，中宵泪满衣。"
    ]
  },
  {
    "id": "adcfe4dbd218efbaa6148cfb1a8271ce",
    "title": "送云浦出塞觐亲",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "居邻辽水岸，牧野旧非田。",
      "骄马嘶风烧，奔狼骇猎烟。",
      "君经沙漠地，我忆雪霜天。",
      "羁旅怜同调，空斋计日还。"
    ]
  },
  {
    "id": "adcfe4dbd218efbaa446760e3f691f4c",
    "title": "闻警",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "九重敷德化，万国凛王章。",
      "致乱伊谁咎，安危庙算长。",
      "舆图全盛日，宵小敢跳梁。",
      "应瘽如伤虑，哀矜慰善良。"
    ]
  },
  {
    "id": "adcfe4dbd218efbaa446760e1184f403",
    "title": "闻警",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "晋阳边寨接，仓卒报烟尘。",
      "拥节虚名将，宣威遣大臣。",
      "饥寒趋险步，盗贼本良民。",
      "四境期宁谧，嘉谟在抚循。"
    ]
  },
  {
    "id": "adcfe4dbd218efba0f2a0691d373f933",
    "title": "秋怀杂感",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "一身随化转，万感逼秋来。",
      "老骨风霜练，残年日月摧。",
      "寒生边地苦，愁结暮笳哀。",
      "岂有超尘识，雄心却早灰。"
    ]
  },
  {
    "id": "adcfe4dbd218efba0f2a0691af18afbe",
    "title": "秋怀杂感",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "精华疲出处，岁月缚饔飧。",
      "售世才无用，传经道不尊。",
      "云心盟海鹤，风翮变神鲲。",
      "近得吴山逸，相期隐鹿门。"
    ]
  },
  {
    "id": "adcfe4dbd218efba0f2a0691d6f5ecb4",
    "title": "秋怀杂感",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "碌碌成何事，纷纷困浊泥。",
      "人情同画虎，吾道类醯鸡。",
      "不识青云路，终当皓首迷。",
      "烟霞泉石外，信有好楼栖。"
    ]
  },
  {
    "id": "adcfe4dbd218efba0f2a0691a4c77b32",
    "title": "秋怀杂感",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "婆心堪自信，苦口事全殊。",
      "已历人情久，方知吾道孤。",
      "发蒙无厚力，立雪有前儒。",
      "抱瑟归蓬户，齐门耻滥竽。"
    ]
  },
  {
    "id": "adcfe4dbd218efba0f2a0691a5fe65f7",
    "title": "秋怀杂感",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "力学何终极，耄年志不昏。",
      "寸心争日月，斗室贮乾坤。",
      "春雨浓花径，秋霜老树村。",
      "寄情荣悴外，得意向谁论。"
    ]
  },
  {
    "id": "adcfe4dbd218efba0f2a06912fb4dd38",
    "title": "秋怀杂感",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "久稔人情幻，频增景物愁。",
      "霜蛩寒叫月，风萚夜鸣秋。",
      "海岳思平庆，云山忆点求。",
      "和光宜用晦，终觉此心不。"
    ]
  },
  {
    "id": "adcfe4dbd218efba0f2a0691c3723b6f",
    "title": "秋怀杂感",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "西峰萦叆叇，翘首望连延。",
      "红叶空山雨，青槐古寺烟。",
      "林泉谁作主，登眺我无缘。",
      "咫尺违佳赏，遐心一倍悬。"
    ]
  },
  {
    "id": "adcfe4dbd218efba0f2a0691b2dea474",
    "title": "秋怀杂感",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "乾坤操大运，今古递相推。",
      "庸碌欢娱日，英贤恐惧时。",
      "披书堪自鉴，处世畏人知。",
      "囊括期无咎，将随木石居。"
    ]
  },
  {
    "id": "adcfe4dbd218efba0f2a069161015420",
    "title": "秋怀杂感",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "闻说畿东路，阳侯肆虐豪。",
      "三齐成巨浸，万姓委洪涛。",
      "调燮资华衮，流离恻缊袍。",
      "銮舆将远幸，恩泽慰呼号。"
    ]
  },
  {
    "id": "adcfe4dbd218efba0f2a069188fa719d",
    "title": "秋怀杂感",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "岂乐羁尘世，中怀愿莫酬。",
      "两棺贫未举，八口计难周。",
      "慈孝非能尽，神仙不可求。",
      "敢言乘六气，无待与天游。"
    ]
  },
  {
    "id": "adcfe4dbd218efba0f2a0691d17b960e",
    "title": "秋怀杂感",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "诗书千载业，辛苦百年身。",
      "嗜古甘违俗，为儒不厌贫。",
      "青箱承世泽，白首付何人。",
      "展卷然疑作，空闻有德邻。"
    ]
  },
  {
    "id": "adcfe4dbd218efba0f2a0691cf89c70d",
    "title": "秋怀杂感",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "百岁难辞累，悽然念此生。",
      "飘零亲属计，孤寡远乡情。",
      "黄卷终何用，丹沙未易成。",
      "雪霜盈鬓发，皎皎镜中明。"
    ]
  },
  {
    "id": "adcfe4dbd218efba0f2a0691916c716a",
    "title": "秋怀杂感",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "举世谁知己，深秋倍郁陶。",
      "风霜摧劲节，兰蕙悴盲飙。",
      "大业愁担荷，名山正寂寥。",
      "抗怀期尚友，乐道有箪瓢。"
    ]
  },
  {
    "id": "adcfe4dbd218efba0f2a0691cbc87434",
    "title": "秋怀杂感",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "才过黄花节，萧条满目伤。",
      "山川囚苦月，天地梏严霜。",
      "皋比愁空坐，文章气不扬。",
      "扶筇时出户，风色望苍苍。"
    ]
  },
  {
    "id": "adcfe4dbd218efba0f2a0691c3b0c187",
    "title": "秋怀杂感",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "蘋藻襄公事，知谁是女宗。",
      "妍媸无定态，进退欲何从。",
      "弃妇多贞操，新妆但丽容。",
      "不忘葑菲咏，旨蓄御严冬。"
    ]
  },
  {
    "id": "adcfe4dbd218efba0f2a06916812ede7",
    "title": "秋怀杂感",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "才华矜敏捷，裘马斗缤纷。",
      "陇水原无定，初流势已分。",
      "苦心乖世好，老貌杂人群。",
      "自顾形骸秽，身藏岂用文。"
    ]
  },
  {
    "id": "adcfe4dbd218efba0f2a0691eea80176",
    "title": "秋怀杂感",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "眠食安常性，粗疏亦任人。",
      "事多增旅况，病易入衰辰。",
      "老骥犹存骨，神鹰耻受驯。",
      "羁绦何自束，将欲遂天真。"
    ]
  },
  {
    "id": "adcfe4dbd218efba0f2a0691a3ce53d0",
    "title": "秋怀杂感",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "生涯虽淡薄，启处觉徜徉。",
      "别有荣华境，非关富贵场。",
      "朱弦流逸韵，湘茝发寒芳。",
      "相赏尘嚣外，知稀亦不妨。"
    ]
  },
  {
    "id": "adcfe4dbd218efba0f2a069161f8b22a",
    "title": "秋怀杂感",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "穷途安此日，宦海忆当年。",
      "容膝论何地，抽簪遂所天。",
      "藜床穿可坐，锻灶暖堪眠。",
      "在昔庾开府，深知二子贤。"
    ]
  },
  {
    "id": "adcfe4dbd218efba14b5ac9da4042c72",
    "title": "寄答边赵珍",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "荆山和氏璧，流水伯牙琴。",
      "岂不宜高价，其如乏赏音。",
      "功名陶大块，学业粹分阴。",
      "不受穷通囿，方知玉汝心。"
    ]
  },
  {
    "id": "adcfe4dbd218efba97f4ebddb2882a5e",
    "title": "读道书",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "精纯堪入圣，玄妙亦非狂。",
      "不坏人间相，兼希物外方。",
      "道参天地始，心契鬼神藏。",
      "生死真消息，群言岂尽荒。"
    ]
  },
  {
    "id": "adcfe4dbd218efbac78906d440e451ce",
    "title": "季春晦日晚步金鱼池得通字",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "鱼沼寻昏黑，崎岖僻径通。",
      "沾衣垂露草，迎面落花风。",
      "石髓鸣幽涧，星光炯太空。",
      "归途增夜寂，清梵出云丛。"
    ]
  },
  {
    "id": "adcfe4dbd218efbadd7b7fa98eb7ea8e",
    "title": "闻蛩",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "秋来人不觉，偏尔识凉温。",
      "清露下庭际，哀音动草根。",
      "孤踪长冷落，荒径易黄昏。",
      "微雨兼明月，谁堪永夜喧。"
    ]
  },
  {
    "id": "adcfe4dbd218efba235ab6a35141f86c",
    "title": "九日郊宴",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "折简邀同辈，登临破郁陶。",
      "但知狂纵酒，不敢妄题糕。",
      "卷地惊沙起，鸣霄旅雁高。",
      "残阳欹远树，天畔落云涛。"
    ]
  },
  {
    "id": "adcfe4dbd218efba5363f338a2ec1bfe",
    "title": "古庙",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "后起千年树，先来一片山。",
      "老僧勤导引，颓磴苦跻攀。",
      "萝薜牵秦月，箴铭勒汉环。",
      "诸天皆寂灭，何处问无还。"
    ]
  },
  {
    "id": "adcfe4dbd218efbab24dafacb145ffa7",
    "title": "过金鱼池",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "暮春偕道侣，春服试初成。",
      "经雨林花色，衔泥水燕情。",
      "野风吹面暖，岚气傍衣生。",
      "浴咏思前哲，遥遥结远盟。"
    ]
  },
  {
    "id": "adcfe4dbd218efbab24dafac0acd900a",
    "title": "过金鱼池",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "违俗原无意，馀生自有涯。",
      "谈经寻僻地，沽酒就晴沙。",
      "野日迟菱浦，风泉落涧花。",
      "但教予性适，谁识世情赊。"
    ]
  },
  {
    "id": "adcfe4dbd218efbab24dafaca9c1f831",
    "title": "过金鱼池",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "野酌无专向，幽寻信屐踪。",
      "沼鱼晴弄影，沙渚细含风。",
      "虎仆抽新藻，龙兹藉落红。",
      "萧然濠濮上，胸境一时空。"
    ]
  },
  {
    "id": "adcfe4dbd218efbab24dafac3c22bde2",
    "title": "过金鱼池",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "幽思萦新句，奇情恋落晖。",
      "清风时拂座，空翠偶沾衣。",
      "疏野真成癖，嬉游未尽非。",
      "归来天欲暮，乘兴叩僧扉。"
    ]
  },
  {
    "id": "adcfe4dbd218efbaa92674b2308d959b",
    "title": "雨后鱼溪",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "昨苦泥途滑，今来霁景分。",
      "诗情随笠屐，林壑绝埃氛。",
      "白石蒸残雨，青天补漏云。",
      "往还行径熟，鸥鸟久为群。"
    ]
  },
  {
    "id": "adcfe4dbd218efbaa92674b2dfc74d3c",
    "title": "雨后鱼溪",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "兴来无早暮，放步即邱林。",
      "拥鼻从人笑，探幽且自吟。",
      "烟云工变态，鱼鸟识闲心。",
      "眷恋斜阳下，遥山入望深。"
    ]
  },
  {
    "id": "adcfe4dbd218efbaa92674b220938092",
    "title": "雨后鱼溪",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "万汇晴光里，微躯物色俱。",
      "澄怀亲水石，观化会虚无。",
      "绿藻鱼遗子，微风燕引雏。",
      "真机随处得，相赏有吾徒。"
    ]
  },
  {
    "id": "adcfe4dbd218efbaa92674b29006a897",
    "title": "雨后鱼溪",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "沽酒延清赏，攀荆坐绿丛。",
      "溪云停宿雨，沙鸟落轻风。",
      "避俗身耽寂，看山兴不穷。",
      "疏狂成痼癖，此意复谁同。"
    ]
  },
  {
    "id": "adcfe4dbd218efbaa92674b2ac3c3442",
    "title": "雨后鱼溪",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "但有开襟处，相将兴不阑。",
      "路从渔父得，山许野人看。",
      "素尚虽难遂，幽寻亦自欢。",
      "乾坤容我放，未肯信衰残。"
    ]
  },
  {
    "id": "adcfe4dbd218efba01c0c7534cad755e",
    "title": "对镜",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "形色根于性，虚明照若神。",
      "检身惭寡过，觌面不惊人。",
      "岁月诚难假，须眉到老真。",
      "遐思姑射子，冰雪貌长春。"
    ]
  },
  {
    "id": "adcfe4dbd218efba9f3c7ca2772be40e",
    "title": "对镜步张生光模韵",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "皎洁君能守，真常我不如。",
      "发须将白尽，愿力未酬初。",
      "深虑精华铄，频惊岁月虚。",
      "前途难预鉴，相对一长歔。"
    ]
  },
  {
    "id": "adcfe4dbd218efbae4bdce3b510ebc4f",
    "title": "散步",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "散步开荆户，支颐听鸟音。",
      "断云侵榻冷，小雨过山阴。",
      "世事终难测，交情不敢深。",
      "天留闲岁月，遥寄鹿门心。"
    ]
  },
  {
    "id": "adcfe4dbd218efba7a7dad42949f29e3",
    "title": "廷璋儿以武举效力京营千总秉瑛侄以进士试用户部主事数年资其薄俸以供饘粥今二子前后归班候选生路遂绝赋此见志且励二子固贫之志不可不坚也",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "生机何所赖，官罢废饔飧。",
      "不有安贫乐，焉知陋巷尊。",
      "无谋宜困阨，守死报乾坤。",
      "应笑皋夔侣，饥来叩富门。"
    ]
  },
  {
    "id": "adcfe4dbd218efbab72a3a615f8268b7",
    "title": "赠金鱼池酒肆主人",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "相逢沽酒肆，混迹亦泉林。",
      "阅尽尘寰态，无妨栖隐心。",
      "山光当户列，云色傍檐阴。",
      "时有观鱼乐，衔杯濠上吟。"
    ]
  },
  {
    "id": "adcfe4dbd218efbab72a3a6120265e6d",
    "title": "赠金鱼池酒肆主人",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "车马纷驰地，唯馀此际闲。",
      "襟怀耽泌水，阛阓即深山。",
      "庭敞峰争入，池幽鸟去还。",
      "应嗤茂陵叟，卖赋向人间。"
    ]
  },
  {
    "id": "adcfe4dbd218efba72fb5e1e583620aa",
    "title": "过金鱼池酒肆",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "酒肆人间世，幽寻不觉喧。",
      "千峰奔座榻，一水漱篱根。",
      "茗碗亲鱼藻，诗情寄鹿门。",
      "呶呶沉醉客，相顾两无言。"
    ]
  },
  {
    "id": "adcfe4dbd218efba30b001e78d36501a",
    "title": "宿卧佛寺精舍",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "日入众山悄，谷禽时一鸣。",
      "闲房留半榻，明月上初更。",
      "云去天无迹，风来树有声。",
      "根尘何日净，相对说无生。"
    ]
  },
  {
    "id": "adcfe4dbd218efba718a3eef7c11c9ea",
    "title": "戊辰七月六日举子命名廷璧",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "夜乏维熊兆，朝闻异雀鸣。",
      "果能承父业，敢望大家声。",
      "白首嗟余老，何时见汝成。",
      "几篇残著作，辛苦历平生。"
    ]
  },
  {
    "id": "adcfe4dbd218efba64a50a0bf1565127",
    "title": "久雨忽晴",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "经月苦淋涝，弥漫天地昏。",
      "豁然开暮景，相约出衡门。",
      "碧水沈云色，青山带雨痕。",
      "高飞看野鹤，去去没遥村。"
    ]
  },
  {
    "id": "adcfe4dbd218efbababc4c0b1866a5ca",
    "title": "秋晓",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "短杖策晨露，高天过塞鸿。",
      "孤云宿危石，幽草生凉风。",
      "秋色既如此，暮怀相与同。",
      "徘徊无尽意，举首望长空。"
    ]
  },
  {
    "id": "adcfe4dbd218efba9df66bc72a789798",
    "title": "秋日溪行",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "斜日明村巷，商声动暮蝉。",
      "一年将欲尽，百岁岂徒然。",
      "坐起草沙际，夷犹云鸟前。",
      "愁心无处著，随意此留连。"
    ]
  },
  {
    "id": "adcfe4dbd218efba3b8c39d3073d20e1",
    "title": "雨后看山",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "望久山无色，苍茫立钓矶。",
      "豁然高壁露，知是薄云归。",
      "鹅鸭爱新雨，儿童嬉落晖。",
      "世情难尽遣，聊且学忘机。"
    ]
  },
  {
    "id": "adcfe4dbd218efbae19b288427713a19",
    "title": "寄怀单青侅",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "偶然得聚首，遂尔成知音。",
      "浊酒冰霜别，故人关塞深。",
      "东风变芳草，离思结春阴。",
      "望久无来雁，徒增岑寂心。"
    ]
  },
  {
    "id": "adcfe4dbd218efbab963d18337e30895",
    "title": "寄怀杨子安",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "相识未云久，相知觉己深。",
      "寒风吹别泪，芳树霭新阴。",
      "漏静发遥思，月明无两心。",
      "蚕丛西蜀道，魂梦历危岑。"
    ]
  },
  {
    "id": "adcfe4dbd218efba46f1ad6c1d21bd84",
    "title": "李廉衣来京己两月矣遍寻不晤感赋",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "道义偶然合，绸缪遂至今。",
      "早知松柏性，不畏雪霜侵。",
      "阔别三年久，相思此日深。",
      "徽音如在望，跂睇缈云岑。"
    ]
  },
  {
    "id": "adcfe4dbd218efba46f1ad6cf00ad6fb",
    "title": "李廉衣来京己两月矣遍寻不晤感赋",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "几度扶筇出，寻君空复还。",
      "萧斋肠若结，孤榻梦相关。",
      "梁苑何能到，青云不可攀。",
      "窗禽春唤侣，终日语绵蛮。"
    ]
  },
  {
    "id": "adcfe4dbd218efbaf6532e2e8591887f",
    "title": "客境",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "客境从飘泊，生涯若有无。",
      "饥寒持岁月，潦草聚妻孥。",
      "敢谓人情薄，深惭吾道孤。",
      "谋生原不易，况是老迂儒。"
    ]
  },
  {
    "id": "adcfe4dbd218efba2219ec0bdda76662",
    "title": "闻蝉",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "三伏时方半，炎威势正横。",
      "哀蝉声忽咽，凉露意潜惊。",
      "多是穷愁客，易生迟暮情。",
      "白头孤馆里，偏听尔长鸣。"
    ]
  },
  {
    "id": "adcfe4dbd218efba1f73388bea1ee612",
    "title": "壬申正月十一日纪事",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "炊烟断蜗室，惨雪洒鹅毛。",
      "沟壑安吾分，饥寒愧汝曹。",
      "衰残难自诿，奔走亦徒劳。",
      "此境平生惯，高吟且自豪。"
    ]
  },
  {
    "id": "adcfe4dbd218efba9f10fd49968fa8d2",
    "title": "任东涧访余仪徵县署留话三日赋赠",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "就养真阳署，深藏异隐沦。",
      "薄材安腐朽，同气别风尘。",
      "不患无知己，终愁逊古人。",
      "逢君旋复去，相送意逡巡。"
    ]
  },
  {
    "id": "adcfe4dbd218efba225b63695e22d97b",
    "title": "真州距杭城仅数百里自夏徂秋己历三月不能一省祖墓雨后见月感赋",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "来此夫何事，淹留起暮愁。",
      "江山邻故国，风雨滞行舟。",
      "白发心多感，他乡月易秋。",
      "望云挥老泪，魂梦越江游。"
    ]
  },
  {
    "id": "adcfe4dbd218efbaa508058b197e2ced",
    "title": "题观稼图",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "身膺民社寄，民以食为天。",
      "命棹随流水，觇农遍野阡。",
      "沙鸥浮远渚，山雨洒平田。",
      "岂博循良誉，公私望有年。"
    ]
  },
  {
    "id": "adcfe4dbd218efbafb2b8404299ec848",
    "title": "送金纫芷归全椒即用留别原韵",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "契合原非易，分携倍觉难。",
      "尊醪残腊候，风雪暮江寒。",
      "白发诗文约，青灯岁月宽。",
      "回舟梅正发，相待早春看。"
    ]
  },
  {
    "id": "adcfe4dbd218efbae27c7de460b94a9c",
    "title": "游潘园酬沈沃田江松泉",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "园小依城筑，楼高傍水开。",
      "春晴一登眺，山色渡江来。",
      "廉使饶清兴，诸君不易才。",
      "莺花陪胜宴，衰朽愧新裁。"
    ]
  },
  {
    "id": "adcfe4dbd218efba99ecd023d9c9a43e",
    "title": "乙亥上已约署中诸友游吴园雨阻不践",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "客斋逢禊日，相约出尘氛。",
      "花鸟摧淫雨，林亭阻大云。",
      "春光聊滞我，高致岂虚君。",
      "待得新晴后，登临意倍欣。"
    ]
  },
  {
    "id": "adcfe4dbd218efbacb7a9ca21e0ee23b",
    "title": "三月八日吴园修禊",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "名园喜初霁，修禊践幽寻。",
      "石耸峰峦古，烟生洞壑深。",
      "和风吹老貌，春水涤烦襟。",
      "忽忆山阴会，遥遥隔古今。"
    ]
  },
  {
    "id": "adcfe4dbd218efba9584584d1946d5fd",
    "title": "题见山楼",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "缥缈立高楼，新晴豁远眸。",
      "天垂荒野阔，山夹大江流。",
      "花鸟三春丽，乾坤一望收。",
      "苍茫东海外，仿佛见瀛洲。"
    ]
  },
  {
    "id": "adcfe4dbd218efba44beb887e6ffe24c",
    "title": "晚斋坐雨步纫芷原韵",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "时序春光晚，昏埋雨气深。",
      "水连高岸阔，云涌大江沈。",
      "岁月淹胥浦，乡关动越吟。",
      "松楸天际望，展转莫愁侵。"
    ]
  },
  {
    "id": "adcfe4dbd218efba7a9f6391eae1e3d2",
    "title": "九日游吴园步韵",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "晴色丽朝暾，肩舆出郭门。",
      "招携酬令节，取次历名园。",
      "丘壑高人致，烟霞过客魂。",
      "小山丛桂外，将拟采芳荪。"
    ]
  },
  {
    "id": "adcfe4dbd218efba421e085fd03a5f13",
    "title": "和金仁趾乞任东涧撰大父竹溪先生诗叙原韵",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "大父真人瑞，文孙亦世贤。",
      "诗歌垂隐德，扬扢赖洪篇。",
      "艰苦唯斯道，嗟跎及暮年。",
      "江淹才欲尽，把卷意茫然。"
    ]
  },
  {
    "id": "adcfe4dbd218efba2b8bd043480ab633",
    "title": "乙亥生日书怀",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "残年心易足，回首事多惊。",
      "岁月崎岖过，文章惨淡成。",
      "湖山新老眼，梅竹遂平生。",
      "东望钱塘近，扁舟独往情。"
    ]
  },
  {
    "id": "adcfe4dbd218efba4e460ad4810822a8",
    "title": "佛手柑",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "断却黄金臂，高秋世外悬。",
      "未参心即佛，先示指头禅。",
      "接引空垂相，归依待有缘。",
      "何人求解脱，稽首问真诠。"
    ]
  },
  {
    "id": "adcfe4dbd218efba239cd5be6089a1d2",
    "title": "瓶中红梅",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "青障回残腊，红梅放早芳。",
      "折来供几席，生意见冰霜。",
      "貌古非无色，寒深自有香。",
      "谁于萧索候，相赏弗相忘。"
    ]
  },
  {
    "id": "adcfe4dbd218efba594235601f084b32",
    "title": "答东涧老人",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "冰雪双蓬鬓，乾坤两布衣。",
      "久甘身寂寞，不问世轻肥。",
      "老益诗情壮，狂憎酒力微。",
      "百年闲事业，耽此未全非。"
    ]
  },
  {
    "id": "adcfe4dbd218efba6fff3e85dd2c2ac1",
    "title": "熊某为写小照诗以赠之",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "科头非戾俗，觌面岂惊人。",
      "顾我才无用，知君笔有神。",
      "栖崖云自古，采药涧长春。",
      "他日酬微尚，名山绘始真。"
    ]
  },
  {
    "id": "adcfe4dbd218efba1d4cc17e3903960d",
    "title": "丙子二月二十七日自真州赴杭省祖墓",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "辽海归无日，西泠旧有坟。",
      "青年频入梦，白首但空闻。",
      "帆挂长江月，心依故国云。",
      "裹粮酬夙愿，春景正氤氲。"
    ]
  },
  {
    "id": "adcfe4dbd218efbaf6d58490ffee6eed",
    "title": "瓜州渡江",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "瓜步扁舟晓，金山翠霭澄。",
      "莺花三月渡，风土百年心。",
      "地势分南北，江流自古今。",
      "废兴思往迹，感叹一何深。"
    ]
  },
  {
    "id": "adcfe4dbd218efba09e7720bd4287786",
    "title": "晚泊",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "古岸维舟后，清灯对酒时。",
      "竹深渔唱晚，江迥雁飞迟。",
      "无计酬黄石，空怀茹紫芝。",
      "飘零归故国，惭愧老天涯。"
    ]
  },
  {
    "id": "adcfe4dbd218efba5e1a65b1bf1a917e",
    "title": "三月八日桃源岭展祖墓",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "策杖缘湖岸，披荆觅墓门。",
      "望空三酹酒，剪纸一招魂。",
      "泪洒流泉溢，悲深野日昏。",
      "欲回天色暮，惆怅立郊原。"
    ]
  },
  {
    "id": "adcfe4dbd218efbaa9b79a512eddade6",
    "title": "展墓后述哀",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "艰难依北塞，生死绝南征。",
      "古冢荒榛合，悲风薄暮生。",
      "老亲他日泪，游子百年情。",
      "幸不先朝露，犹来献一觥。"
    ]
  },
  {
    "id": "adcfe4dbd218efbaf198132b104608a3",
    "title": "五月十六日奉窆曾祖母陈太君祖父葭湄公于杭城留下之安乐山",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "开尊浇厚土，卜吉妥幽魂。",
      "远水潆沙岸，群山拱墓门。",
      "相形宜震巽，表石示儿孙。",
      "敢妄希荣显，相期笃本原。"
    ]
  },
  {
    "id": "adcfe4dbd218efba0b6299a70e0291ea",
    "title": "五月二十日自杭返仪徵舟中纪行",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "舟行真自在，风顺不稽程。",
      "天逐江流转，帆随鸟翼轻。",
      "越山青未断，吴岫远相迎。",
      "少泊依沙岸，东冈月色明。"
    ]
  },
  {
    "id": "adcfe4dbd218efba0b6299a7217439fa",
    "title": "五月二十日自杭返仪徵舟中纪行",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "已解嘉禾缆，兼程一叶轻。",
      "雨收黄歇浦，帆挂吕蒙城。",
      "未觉劳行役，闲生吊古情。",
      "忽闻江上笛，悽切作离声。"
    ]
  },
  {
    "id": "adcfe4dbd218efbabcc3f1c3752289be",
    "title": "京口渡江与金孝廉棕亭同作",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "行李发江东，帆轻御便风。",
      "几朝同啸咏，千里破空蒙。",
      "天入南徐阔，山经北固雄。",
      "君才堪利涉，吾道近蓑翁。"
    ]
  },
  {
    "id": "adcfe4dbd218efba781303eb266dedd0",
    "title": "官斋",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "官斋三载住，公事一无闻。",
      "就养非高隐，劳生且出群。",
      "性怜娇女慧，学喜幼儿勤。",
      "犹子循声著，清贫意颇欣。"
    ]
  },
  {
    "id": "adcfe4dbd218efbaaddfb554c8b12376",
    "title": "维扬远眺",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "邗水云初散，芜城目暂舒。",
      "江山通楚越，风俗重盐鱼。",
      "董相崇祠在，昭明旧阁馀。",
      "古来繁盛地，歌舞近何如。"
    ]
  },
  {
    "id": "adcfe4dbd218efbac5eb357d95cdc45a",
    "title": "秋日同金孝廉钟越游新城汪园五首",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "肩舆出近郭，引缆赴遥岑。",
      "兴发淩虚棹，心清浴水禽。",
      "岸沙疏雨润，村路白云深。",
      "未览林园胜，晴郊已散襟。"
    ]
  },
  {
    "id": "adcfe4dbd218efbac5eb357dfec7cfaa",
    "title": "秋日同金孝廉钟越游新城汪园五首",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "舍舟登彼岸，策杖踏秋原。",
      "苔滑欹桥路，云生古寺门。",
      "溪山娱老性，尊斝就名园。",
      "持此幽偏意，应同静者论。"
    ]
  },
  {
    "id": "adcfe4dbd218efbac5eb357db3399f18",
    "title": "秋日同金孝廉钟越游新城汪园五首",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "入门披竹露，觅胜信芒鞋。",
      "瑶草潜幽涧，山花坠古厓。",
      "烟霞如有待，樵牧且相偕。",
      "眷恋林泉好，经过每畅怀。"
    ]
  },
  {
    "id": "adcfe4dbd218efbac5eb357d5c076798",
    "title": "秋日同金孝廉钟越游新城汪园五首",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "飞阁淩霄起，登临入望宽。",
      "江声流槛外，山色扑檐端。",
      "时序清秋晚，风霜白日寒。",
      "东西连楚越，乘兴一凭栏。"
    ]
  },
  {
    "id": "adcfe4dbd218efbac5eb357d5120304e",
    "title": "秋日同金孝廉钟越游新城汪园五首",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "景物探幽邃，风光解送迎。",
      "林峦多变态，登眺屡移情。",
      "南北身无定，欢娱感易生。",
      "名山何处卜，归老遂躬耕。"
    ]
  },
  {
    "id": "adcfe4dbd218efba30335abd574e7b3b",
    "title": "冬夜听沈江门弹琴",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "满座容皆肃，希声入耳清。",
      "片云江上白，孤月夜深明。",
      "沧海神龙跃，空山老鹤鸣。",
      "知君弦指外，怀古有馀情。"
    ]
  },
  {
    "id": "adcfe4dbd218efbad6dc46b05634971d",
    "title": "听琴",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "风定寒梅发，幽香小室融。",
      "虚窗弹古调，明月照枯桐。",
      "山静泉流细，天高鹤唳空。",
      "曲终群籁寂，心境接洪蒙。"
    ]
  },
  {
    "id": "adcfe4dbd218efbae071203c25747b36",
    "title": "听沈江门鼓琴步棕亭韵",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "孤云归远岫，群鸟入寒林。",
      "天宇澄秋水，江门鼓素琴。",
      "虚斋人尽后，明月夜方深。",
      "默坐心如洗，听君弦上音。"
    ]
  },
  {
    "id": "adcfe4dbd218efba12f59f08f23b6a9d",
    "title": "送棕亭公车北上",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "到去南宫捷，君才自不难。",
      "文章期大用，风雨隔交欢。",
      "行李残书重，绨袍朔雪寒。",
      "故人唯念此，蚤晚报平安。"
    ]
  },
  {
    "id": "adcfe4dbd218efba7cfbc1756c608d1c",
    "title": "丙子岁暮得王进士简泉",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "淞泖声名久，金阊邂逅新。",
      "维舟方缱绻，分手忽逡巡。",
      "湖海千秋业，荣枯百岁身。",
      "广搜同大厦，古调愧阳春。"
    ]
  },
  {
    "id": "adcfe4dbd218efba7cfbc17510ea9754",
    "title": "丙子岁暮得王进士简泉",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "斯文欣契合，时序感推迁。",
      "不朽期今日，论交罄百年。",
      "众流趋下壑，孤岳耸高天。",
      "大业非知己，难将此意传。"
    ]
  },
  {
    "id": "adcfe4dbd218efba5e31bf19fa11baaa",
    "title": "听弹塞上鸿曲",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "一鼓塞鸿音，关山雨雪深。",
      "淩云飞乍起，倾耳韵还沈。",
      "远戍中宵泪，孤臣万里心。",
      "听君无尽意，感我欲沾襟。"
    ]
  },
  {
    "id": "adcfe4dbd218efba385617ec5002508f",
    "title": "听弹秋江夜泊",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "秋气森庭户，江声沸几筵。",
      "何人舟夜泊，沈子坐操弦。",
      "孤雁鸣沙岸，哀猿吊岭烟。",
      "归心千里外，听罢泪潸然。"
    ]
  },
  {
    "id": "adcfe4dbd218efba258d9b4b89b2007b",
    "title": "听弹沧海龙吟",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "空斋调雁柱，沧海听龙吟。",
      "弦指风雷聚，波涛栋宇深。",
      "扬鬐声裂石，坐客昼惊心。",
      "渐觉音和缓，春膏沛远林。"
    ]
  },
  {
    "id": "adcfe4dbd218efbae0a0ea47c29bf5a0",
    "title": "听弹水仙操",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "希音今绝响，古乐独安弦。",
      "浊俗谁同调，孤鸣忆水仙。",
      "空江招白鹤，远峤迓成连。",
      "如共幽人语，灵槎舣日边。"
    ]
  },
  {
    "id": "adcfe4dbd218efbaa02834906b8a8728",
    "title": "题观察卢同年雅雨平山高会图",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "欲变繁华俗，将成弦诵区。",
      "平山开盛会，都转是名儒。",
      "士萃东南秀，诗标主客图。",
      "流传千载后，真不愧欧苏。"
    ]
  },
  {
    "id": "adcfe4dbd218efbafbaa02f934bbf2a2",
    "title": "九月四日钱少司寇舟抵维扬同年卢都转雅雨放艇真州邀余往会至即同饮官斋更期九日平山堂登高二首",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "旌节来长水，扁舟发夜分。",
      "官斋同宴饮，天象动星文。",
      "深涧流甘乳，高松养白云。",
      "久邀贤地主，相待共清氛。"
    ]
  },
  {
    "id": "adcfe4dbd218efbafbaa02f9b266cfa6",
    "title": "九月四日钱少司寇舟抵维扬同年卢都转雅雨放艇真州邀余往会至即同饮官斋更期九日平山堂登高二首",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "忆弭嘉禾棹，曾登乐顺堂。",
      "别来霜再白，相见菊初黄。",
      "诗思增奇崄，交情笃老苍。",
      "欲窥千顷度，终愧隔微茫。"
    ]
  },
  {
    "id": "adcfe4dbd218efbad8f44a8b6b9ac731",
    "title": "送钱司寇香树",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "年老怀知己，相逢每恨迟。",
      "可堪衰飒候，又是别离时。",
      "烟雨楼头月，銮江渡口诗。",
      "美人隔秋水，无计慰相思。"
    ]
  },
  {
    "id": "adcfe4dbd218efba2f7fe83682d46a4c",
    "title": "元日书怀",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "西溪空有梅千树，却向辽东久索居。",
      "万里关山苏武梦，一床冰雪管宁庐。",
      "乡心未释庭闱望，逝水空嗟岁月虚。",
      "樽俎相看人尽醉，龙荒风景独愁予。"
    ]
  },
  {
    "id": "adcfe4dbd218efbadf6c9103b04c90e0",
    "title": "艾抡元招康东侯叶圣嘉魏文壁艾明德车宜年诗集余远归闻赴同用雄字",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "闻说诗坛树帜雄，征尘初拂过邻东。",
      "到来执简非安道，座上披襟是孔融。",
      "大麓寒英飘白雪，梅花古韵出焦桐。",
      "相欢桦烛应嫌短，遮莫天街丙夜风。"
    ]
  },
  {
    "id": "adcfe4dbd218efbab8d875c6fa70aa2a",
    "title": "送富氏姊随夫闽南",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "风裂蓬窗雪暗吹，残灯相对各含悲。",
      "正当朔漠饥寒日，况是冰霜离别时。",
      "万里关山从此去，百年骨肉会无期。",
      "惊魂顷刻同杯酒，又听天街夜漏移。"
    ]
  },
  {
    "id": "adcfe4dbd218efba69bb9afba0d59e30",
    "title": "送车宜年乡试",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "年来辛苦共磋磨，咫尺高斋早暮过。",
      "贤圣心传悬日月，文章气势走江河。",
      "扶摇鹏翮清秋健，烂缦琪花上苑多。",
      "不患明时嗟不遇，寒窗夙愿定如何。"
    ]
  },
  {
    "id": "adcfe4dbd218efba377b93ad38898d49",
    "title": "接闽南富氏姊书载饥寒甚迫感赋二章",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "一缄经岁抵荒陲，惊定将开喜复疑。",
      "万里身孤艰苦日，十年音断别离时。",
      "繁言不尽思亲泪，展读如闻觌面悲。",
      "极目南天空浩叹，角声哀咽朔风吹。"
    ]
  },
  {
    "id": "adcfe4dbd218efba377b93ade72b63a0",
    "title": "接闽南富氏姊书载饥寒甚迫感赋二章",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "万里萧条别塞关，十年魂梦绕烟峦。",
      "雁回北地肠应断，书望南天泪未干。",
      "闽徼饥寒空我报，边荒衣食胜君难。",
      "行间斑剥啼痕满，不忍临风再展看。"
    ]
  },
  {
    "id": "adcfe4dbd218efba5269ea97bb2227a8",
    "title": "都门秋",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "经年迢递阻关梁，节物惊心倍感伤。",
      "远戍霜摧枫岭赤，野塘风起雁沙黄。",
      "笔佣千里音书少，梦返三更道路长。",
      "此日知亲忧子切，白头朝夕倚闾望。"
    ]
  },
  {
    "id": "adcfe4dbd218efba2700246cd347d192",
    "title": "西征闻捷三章",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "鲁夷衅鼓寇边陲，帝子分符过月支。",
      "万里转输天地迥，十年征伐羽书迟。",
      "元戎初奏疆场绩，丹陛欣瞻拜舞仪。",
      "独念渠魁犹未馘，将军何日议班师。"
    ]
  },
  {
    "id": "adcfe4dbd218efba2700246c7b949158",
    "title": "西征闻捷三章",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "弹丸负固狎天威，新破乌斯捷羽飞。",
      "荒服舆图收圣版，中原戎马耀神机。",
      "乾坤且未销金鼓，将士还应卧铁衣。",
      "只恐九重忧正切，筹边何以静边归。"
    ]
  },
  {
    "id": "adcfe4dbd218efba2700246c9adb9334",
    "title": "西征闻捷三章",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "庙堂喜溢下纶音，草野偏多虑远心。",
      "鬼啸沙场边月冷，马嘶阵鼓塞云深。",
      "乘威急绝豺狼衅，捣窟还防出没阴。",
      "赫怒己加应奏凯，虞廷干羽舞森森。"
    ]
  },
  {
    "id": "adcfe4dbd218efba654e56576b8a007f",
    "title": "生日书怀",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "一朝纶命出彤墀，襁褓随亲徙北陲。",
      "有识但悲风土异，无才甘弃盛明时。",
      "白头堂上思乡切，彩服阶前怯岁迟。",
      "惭愧贤书空蚤窃，桑弧蓬矢怅虚施。"
    ]
  },
  {
    "id": "adcfe4dbd218efba2b9a8fe1e39f13d6",
    "title": "塞外战场",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "万里龙沙古战场，荒台残垒望苍苍。",
      "雪中衰草连天白，塞上愁云匝地黄。",
      "孤剑临风怀往事，中原回首隔斜阳。",
      "可怜多少英雄血，化作丹林一夜霜。"
    ]
  },
  {
    "id": "adcfe4dbd218efba3f094ab9cfa01685",
    "title": "宿北塔堡",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "结靷冲寒落日微，昔年烟火望全非。",
      "空林鸟雀饥啼急，荒碛牛羊晚下稀。",
      "投宿问年心欲折，探囊呼酒兴还违。",
      "中宵展转愁难寐，飒飒风声浩雪飞。"
    ]
  },
  {
    "id": "adcfe4dbd218efba9c624413801ac56c",
    "title": "边城秋感九首",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "一夕西风起大荒，萧条景物别殊方。",
      "三韩戍北征鸿急，五国城南塞草黄。",
      "华表不归丁令鹤，闾山空寄管宁床。",
      "几声羌笛连云发，杳杳哀音断客肠。"
    ]
  },
  {
    "id": "adcfe4dbd218efba9c6244134f153c59",
    "title": "边城秋感九首",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "兴王将相奋雄图，此处曾经裂虎符。",
      "江走乌龙穿紫塞，山开长白障留都。",
      "遐方貂贝归朝觐，盛世恩膏及朽枯。",
      "大地重熙歌乐土，故乡风景忆西湖。"
    ]
  },
  {
    "id": "adcfe4dbd218efba9c6244133c72eb95",
    "title": "边城秋感九首",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "心随归雁颉云翔，晓日关山望帝乡。",
      "忆昔凤池瞻德化，正当龙塞靖妖芒。",
      "襄平鸡犬新丰社，渤海楼船旧战场。",
      "羡尔居民安故土，尽销兵甲课农桑。"
    ]
  },
  {
    "id": "adcfe4dbd218efba9c624413afb60914",
    "title": "边城秋感九首",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "辽海西陵道路长，提封万里隔严疆。",
      "百年芳草迷归梦，几处寒砧动早霜。",
      "云压秦关山叠叠，风驱胡燕海茫茫。",
      "生还有愿何时遂，沈水西流昼夜忙。"
    ]
  },
  {
    "id": "adcfe4dbd218efba9c624413b834f2fb",
    "title": "边城秋感九首",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "愁绝长因蜡炬消，江南塞北集寒宵。",
      "庭闱头白乌难白，拜扫人凋墓亦凋。",
      "泉石心惭绮里季，功名身愧霍嫖姚。",
      "请看月落天将曙，犹向酸风泣泬寥。"
    ]
  },
  {
    "id": "adcfe4dbd218efba9c624413e48edfaf",
    "title": "边城秋感九首",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "霜清水落海天空，莽莽云山夕照中。",
      "故国音书凭旅雁，穷途踪迹类飘蓬。",
      "黄龙紫塞身长客，越水吴山路不通。",
      "指点真番临浿郡，古来征戍苦辽东。"
    ]
  },
  {
    "id": "adcfe4dbd218efba9c62441324e4c454",
    "title": "边城秋感九首",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "风雪连宵走百灵，将军猎队出郊坰。",
      "呼鹰马去冲云起，射虎人归带血腥。",
      "刘向有才虚对策，儿宽无遇但横经。",
      "顿思投笔从戎伍，破虏功成早勒铭。"
    ]
  },
  {
    "id": "adcfe4dbd218efba9c62441395002dd7",
    "title": "边城秋感九首",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "戍楼冈势郁岧峣，暂一登临破寂寥。",
      "玄兔群峰环碧海，白狼高浪蹴青霄。",
      "朝鲜东走诸番近，督亢西连斥堠遥。",
      "身在异乡归未得，故园松柏亦全凋。"
    ]
  },
  {
    "id": "adcfe4dbd218efba9c6244139e24c90b",
    "title": "边城秋感九首",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "死生契阔数何奇，南北东西系所思。",
      "失主精魂同落寞，丧家骨肉久乖离。",
      "那堪羸病羁愁客，又值严风酷雪时。",
      "怅望穹苍搔首问，茫茫消息总难知。"
    ]
  },
  {
    "id": "adcfe4dbd218efba71ed90185af7e741",
    "title": "入都会试途中作",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "辽海悲风接帝京，公车西指泪纵横。",
      "饥寒正痛亲双老，冰雪何堪子独行。",
      "回望白云连塞远，愁听乌鸟向人鸣。",
      "为求禄养轻离膝，魂梦长悬捧檄情。"
    ]
  },
  {
    "id": "adcfe4dbd218efbaa05a00a5ff4e5671",
    "title": "赴试答蔡宗鲁",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "立身岂必定荣华，计乏娱亲愿渐奢。",
      "养志实无田可力，望云空有梦还家。",
      "公车夜渡辽河雪，细雨春开上苑花。",
      "顾我与君同出处，时清休种邵平瓜。"
    ]
  },
  {
    "id": "adcfe4dbd218efbaad1c437995522b1c",
    "title": "入山海关感赋",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "万里涂膏筑怨年，讵知二世祚随迁。",
      "界分天地华夷限，计并山河日月绵。",
      "堠吏千秋仍守钥，戍兵此日正防边。",
      "风尘寂寞驱车入，望里闲愁起暮烟。"
    ]
  },
  {
    "id": "adcfe4dbd218efbad78a48cccd85204f",
    "title": "辛丑会试题礼闱号壁",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "迂儒只合掩荆扉，何事频年苦棘围。",
      "入世已知经历浅，服官还觉性情非。",
      "每伤边塞庭闱老，却虑君臣遇合违。",
      "早使鹿车归故里，临溪数亩伴渔矶。"
    ]
  },
  {
    "id": "adcfe4dbd218efba2c1e53c2d35c46d0",
    "title": "徐秦二孝廉与余同客南泉寺既去简邀小酌",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "塞客同来重作客，客中萧索复分离。",
      "须知孤馆深愁处，正忆三人共话时。",
      "爱我定思河朔饮，为君早置建康卮。",
      "莫因怯暑迟云履，点检风尘更有谁。"
    ]
  },
  {
    "id": "adcfe4dbd218efba1c2af0b526c3dc07",
    "title": "赠田隐居",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "放眼乾坤一笑看，钦君高致隐烟峦。",
      "功名亲老予难已，出处身轻尔自宽。",
      "水浸碧天孤月皎，山悬飞瀑落云寒。",
      "狂吟散发无拘束，不信人间行路难。"
    ]
  },
  {
    "id": "adcfe4dbd218efba1c72f153726ea8d5",
    "title": "七夕咏牛女",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "经年此夕慰相思，徙倚天街漏渐移。",
      "欢会明看银汉接，深情偏渡鹊桥迟。",
      "应知顷刻相逢处，便是离魂欲断时。",
      "旧恨新愁和夜永，人间且谩说佳期。"
    ]
  },
  {
    "id": "adcfe4dbd218efba0f7f74872cf9bbf8",
    "title": "哭徐五孝廉天柱",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "百年怀抱竟何成，仓卒羁魂恨未平。",
      "客里一棺凭友葬，边荒八口仗谁生。",
      "义当身任无他诿，泪为家贫暗自倾。",
      "杯酒酹君君有识，九泉应鉴故人情。"
    ]
  },
  {
    "id": "adcfe4dbd218efba6bbf219d106392bf",
    "title": "九日旅情",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "秋深景物尽萧条，此日登临兴岂豪。",
      "风卷黄沙连野阔，鹰抟紫塞振云高。",
      "闭门不落儒生帽，怀土愁沾客子袍。",
      "独对茱萸频自酌，醉横孤剑读离骚。"
    ]
  },
  {
    "id": "adcfe4dbd218efbacbcb6b4824b9e2ce",
    "title": "留馆京师",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "挟策艰难献帝阍，冀邀升斗赡朝昏。",
      "那堪孤客天涯境，尽是双亲梦里魂。",
      "刺眼寒花三次发，惊心白露九秋繁。",
      "望乡时倚庭前树，冷雁哀笳满蓟门。"
    ]
  },
  {
    "id": "adcfe4dbd218efba68097cee088c81e4",
    "title": "旅情",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "高原原上暮横烟，辽海燕山路几千。",
      "霜介树头催落叶，衣寒天畔未装绵。",
      "砌蛩凄语深更月，风□寒敲欲曙天。",
      "展转寸心摧已折，秋来终夜不成眠。"
    ]
  },
  {
    "id": "adcfe4dbd218efba07d5484e4f10bb76",
    "title": "病中秋夜梦归",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "衰草离披白露凉，草根蟋蟀近匡床。",
      "支颐恍惚闻残□，欹枕迢遥到故乡。",
      "悴貌入庐惊弟妹，高堂挥泪诘行藏。",
      "一声梦断南归雁，月照寒窗秋夜长。"
    ]
  },
  {
    "id": "adcfe4dbd218efba9b32f73d6062d93b",
    "title": "接闽南富氏姊书",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "万水千山信使稀，书传艰苦到边迟。",
      "谩言绝粒真难拯，即便多金岂易赍。",
      "目断武夷云起处，魂迷沙漠月沈时。",
      "两乡怅望乾坤末，泪洒悲风总未知。"
    ]
  },
  {
    "id": "adcfe4dbd218efbabcdd560834f1ec8d",
    "title": "酬屈北雄",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "百年超识慕樵渔，牢落长随万卷书。",
      "震世声名归艺苑，出尘踪迹寄僧庐。",
      "黄沙蔽目燕山道，白草连天塞上居。",
      "潦倒逢君应一醉，高楼呼酒雨晴初。"
    ]
  },
  {
    "id": "adcfe4dbd218efbaf2074168480c21da",
    "title": "代门人赵玉送前师夏晴江归里",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "久钦道范甫追随，旋送文旌出凤池。",
      "易水沙清霜落后，燕台风急雁来时。",
      "暮云遥忆孤村暝，晓露寒思匹马迟。",
      "立雪心依归路杳，前途应见别离诗。"
    ]
  },
  {
    "id": "adcfe4dbd218efba63bcf070b13b4c5f",
    "title": "秋日登通州城楼",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "高城吹角满江楼，楼上登临动客愁。",
      "陵谷参差随去鸟，河山迢递任归舟。",
      "凋零书剑谁青眼，缥缈乡关忆白头。",
      "极目那堪风景暮，云峰天外写高秋。"
    ]
  },
  {
    "id": "adcfe4dbd218efba00eb77e3834e6f0c",
    "title": "雨后复登通州城楼",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "放眼城端万里分，雨馀苍翠涤尘氛。",
      "霞飞峻岭晴烧石，天入澄波净浴云。",
      "野树远连山色暝，清砧凄杂雁声闻。",
      "蹉跎岁月成何事，空使归心望里殷。"
    ]
  },
  {
    "id": "adcfe4dbd218efbac9c7157964a456df",
    "title": "初秋郊望",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "西风吹雨过燕城，茂草芳丛踏已平。",
      "介树严霜看未落，穿云归雁听无声。",
      "碎琴久绝王门操，归梦长牵故国情。",
      "此日高堂闻画角，遥知清泪为儿倾。"
    ]
  },
  {
    "id": "adcfe4dbd218efba6f1fc388fd4f0335",
    "title": "螴蜳",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "螴蜳心境日悬空，臧谷亡羊事总同。",
      "书带草摧连夜雨，洛如花死一秋风。",
      "屠龙有技虚成巧，澼絖微长亦建功。",
      "翘首西溪明月下，芰荷衣对绿蓑翁。"
    ]
  },
  {
    "id": "adcfe4dbd218efba448b261354e523aa",
    "title": "秋日与友人分得时字",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "紫陌商飙扑面吹，天涯王粲倚楼悲。",
      "凤城景物凋零日，龙塞冰霜酷烈时。",
      "望子老亲情正切，傍人孤客梦空驰。",
      "填胸羁绪何能遣，慷慨留君且赋诗。"
    ]
  },
  {
    "id": "adcfe4dbd218efbad73e5c8b84ccb7f0",
    "title": "中秋望月",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "月碾高天万象开，寒光清夜逼人来。",
      "金盘玉露凝仙掌，沧海明珠结蚌胎。",
      "顾兔养年空想像，嫦娥窃药久疑猜。",
      "聊凭瓜果倾𨤍醁，一任乾坤有劫灰。"
    ]
  },
  {
    "id": "adcfe4dbd218efba09ff393467379fab",
    "title": "蛩",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "薜萝窗下命如丝，翼鼓寒音字字悲。",
      "花影扶疏风静夜，砧声断续月明时。",
      "惊心顿觉宜归早，絮语如闻说岁迟。",
      "潦倒羁人愁不寐，斗疑霜雪鬓边垂。"
    ]
  },
  {
    "id": "adcfe4dbd218efba824831995611447b",
    "title": "岁暮馆阿员外宅",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "纸田墨稼稔收难，时序催人岁复残。",
      "压塞冻云含雪暗，失林孤雀堕风寒。",
      "马融旧拥笙歌帐，薛令长吟苜蓿盘。",
      "惭愧程门曾立雪，长安落魄笑儒冠。"
    ]
  },
  {
    "id": "adcfe4dbd218efba04de7b5ebf494e25",
    "title": "秋日与姜孝廉华圃赋感怀诗得鹂字",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "凤城风鼓夜声悲，此日鸡栖无尽思。",
      "豺祭空山驱虎豹，珠潜沧海抱龙螭。",
      "金丸弹雀己轻用，腐鼠惊鹓却太疑。",
      "乡国但能归款段，双柑斗酒听黄鹂。"
    ]
  },
  {
    "id": "adcfe4dbd218efbaf6595c911f987347",
    "title": "都门立春",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "春日膏车逐塞尘，淹留京国复逢春。",
      "惊看凤历开新岁，愁忆龙沙惜别辰。",
      "树剪繁花虚焕彩，盘陈杂馔总成辛。",
      "和风未布冰霜满，回首魂消潞水滨。"
    ]
  },
  {
    "id": "adcfe4dbd218efba7d66b25bdcf5828e",
    "title": "留京教习",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "敢云才识出人群，羁滞愁心空自焚。",
      "春色晓瞻天路迥，钟声遥隔帝城闻。",
      "嗣宗谩洒穷途泪，贾谊能传治世文。",
      "家望扶桑归路远，碧霄遮断海东云。"
    ]
  },
  {
    "id": "adcfe4dbd218efba979176487ddc5a2f",
    "title": "春日书怀",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "捧檄卢江空有愿，一身京国怅闲留。",
      "彩衣未遂阶前舞，白发重增塞上愁。",
      "碧草何心荣客径，黄莺底事唤晴洲。",
      "百年马首终无角，出处频伤岁月流。"
    ]
  },
  {
    "id": "adcfe4dbd218efba4ba8991596add231",
    "title": "春晴郊望怀诸兄弟",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "碧霄云净树无烟，此日相思倍黯然。",
      "好鸟有情皆唤侣，雄边不尽远连天。",
      "排江画鹢催潮急，背郭哀笳向晚偏。",
      "兄弟他乡如我问，生涯犹拥旧青毡。"
    ]
  },
  {
    "id": "adcfe4dbd218efbadf5844b07a9d55c1",
    "title": "寄怀艾明德",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "蜗角深惭拔十名，长安旅食寄浮生。",
      "曲成流水谁新赏，诗和寒窗忆旧盟。",
      "日落暮云横远塞，春来朝雨暗边城。",
      "何时归去重携手，点检清樽对月明。"
    ]
  },
  {
    "id": "adcfe4dbd218efbaea5190b72763936b",
    "title": "寄蔡宗鲁",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "衡门咫尺隔微波，乘兴朝来暮复过。",
      "花觅深春诗句富，坐邀明月酒杯多。",
      "别来佳会谁重续，想到同心欲浩歌。",
      "我已风尘增旅困，故人消息近如何。"
    ]
  },
  {
    "id": "adcfe4dbd218efba434df1045d9bb339",
    "title": "巢大司寇书斋畅观名画索题长句",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "麻姑仙驭出昆仑，海上方蓬海市吞。",
      "苍狗吠来天入梦，素娥奔去月消魂。",
      "筳篿虽设灵氛远，椒醑空陈帝阙尊。",
      "一自瑶池巡幸后，只今飘泊有龙孙。"
    ]
  },
  {
    "id": "adcfe4dbd218efba0b5df1d819b4d5cc",
    "title": "重访范兰亭喜晤即同泛舟得天字",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "片帆曾访暮秋天，采药游踪去未还。",
      "久步园林看竹罢，犹瞻云鹤向河边。",
      "迷茫归棹愁中境，忽谩同舟梦里仙。",
      "已判疏狂留信宿，平分风月入诗篇。"
    ]
  },
  {
    "id": "adcfe4dbd218efbaf5063a8007c3cba5",
    "title": "秋日偕诸友人舟中望月得更字",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "天光水色两澄清，孤月含秋傍艇生。",
      "逐浪千寻无定影，悬空中夜为谁明。",
      "烟波不尽诗人意，云树偏多故国情。",
      "画角又吹黄叶落，可堪千里咏残更。"
    ]
  },
  {
    "id": "adcfe4dbd218efba121e69c88b5b7b25",
    "title": "秋日寄怀叶圣嘉",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "一夜枝头玉露浓，晓看花柳作秋容。",
      "自伤燕市红尘客，空羡缑山白鹤峰。",
      "张敏梦迷高惠路，退之云附孟郊龙。",
      "寸心直可同千古，为忆君为岁暮松。"
    ]
  },
  {
    "id": "adcfe4dbd218efba995cf7f214132207",
    "title": "范兰亭索赠限梅岑送潘问奇原韵",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "遐霄有愿畏摧颓，蛮触虚名却早灰。",
      "花径只容明月到，松关唯见白云来。",
      "误人圭组看笼鸟，避地衣冠傍钓台。",
      "闻得罗浮寻旧约，不知亲折几枝梅。"
    ]
  },
  {
    "id": "adcfe4dbd218efba995cf7f20e79f0db",
    "title": "范兰亭索赠限梅岑送潘问奇原韵",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "林园寂历绕烟洲，岸帻披襟出世求。",
      "苍竹吟风栖老鹤，玉箫吹月下高楼。",
      "人间谁是青云侣，天上空怀紫府游。",
      "自我溪山乘逸兴，应抛丹鼎共渔舟。"
    ]
  },
  {
    "id": "adcfe4dbd218efba995cf7f2fa1a8d74",
    "title": "范兰亭索赠限梅岑送潘问奇原韵",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "临流背郭结精庐，十顷良田及雨锄。",
      "晓簟侵云无俗梦，夜杯入馔有佳鱼。",
      "香风石鼎烹梅蕊，明月蕉窗读道书。",
      "何事闲中不可乐，一邱一壑尽扶舆。"
    ]
  },
  {
    "id": "adcfe4dbd218efba995cf7f292258d5c",
    "title": "范兰亭索赠限梅岑送潘问奇原韵",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "纳纳乾坤任尔狂，搜罗今古入奚囊。",
      "千峰翠涤三秋雨，孤鹤长鸣万仞冈。",
      "乍听霓裳歌月殿，忽惊沧海走风樯。",
      "纵横六合谁同调，杯酒多君许细商。"
    ]
  },
  {
    "id": "adcfe4dbd218efba995cf7f2cfd0920f",
    "title": "范兰亭索赠限梅岑送潘问奇原韵",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "堂堂祖烈旧知名，海立分符各讨征。",
      "三楚寇招宗泽骑，八闽星堕武侯营。",
      "功垂竹帛身堪祀，忠在乾坤死亦生。",
      "纂述前徽凭杰士，如君端不堕家声。"
    ]
  },
  {
    "id": "adcfe4dbd218efba995cf7f22d8a8a31",
    "title": "范兰亭索赠限梅岑送潘问奇原韵",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "龙沙万里隔烟云，地北天南望不分。",
      "乌未白头悲二老，魂招紫塞哭孤坟。",
      "哀笳背日吹荒戍，野马迷空战夕曛。",
      "谁可开诚倾肺腑，风尘历尽喜逢君。"
    ]
  },
  {
    "id": "adcfe4dbd218efba210af105673ecc14",
    "title": "九日饮同年何公南书斋",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "严风驱雁尽南飞，枯坐萧斋怅落晖。",
      "凤阙恩沾桑落赐，龙山兴与菊花违。",
      "难期地缩壶公杖，却忆尊开靖节扉。",
      "深荷主人情缱绻，天涯欢笑亦如归。"
    ]
  },
  {
    "id": "adcfe4dbd218efba75bf81896a89d56d",
    "title": "赠无厓上人",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "不忍慈眸见世人，烟霞深处寄闲身。",
      "崖悬飞瀑惊风雨，月落深潭聚鬼神。",
      "一指臞禅来鹤听，六时枯偈有云亲。",
      "避人踪迹应如此，飘泊深惭席上珍。"
    ]
  },
  {
    "id": "adcfe4dbd218efba8355d6ca38878652",
    "title": "送杨澍三之粤东",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "腐烂文章仗琢磨，饥驱万里逐风波。",
      "长安亲见知交少，南粤还愁瘴疠多。",
      "家返钱塘身又去，书传梅岭雁难过。",
      "却伤无计留琴剑，挥泪离亭一浩歌。"
    ]
  },
  {
    "id": "adcfe4dbd218efba8355d6ca889ae0b3",
    "title": "送杨澍三之粤东",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "新州竻竹有荒城，一夕西风吊古情。",
      "旧址沙沈文献宅，高标苔没马援名。",
      "天涯亭上征鸿断，梦觉关头夜月明。",
      "回首那堪家万里，思君只此亦魂惊。"
    ]
  },
  {
    "id": "adcfe4dbd218efba27d821f3bc286a1e",
    "title": "甲辰元日纪事",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "正苦寒风吹欲死，忽惊阛阓祝融驰。",
      "谩夸席夺谈经日，却忆霖垂噀酒时。",
      "谏爵谁当开白兽，恩纶曾遍锡丹墀。",
      "临轩彩笔如相授，不献椒花灿丽词。"
    ]
  },
  {
    "id": "adcfe4dbd218efba1629ab41e9aa2ff7",
    "title": "送康东侯门人高宏同赴乡试",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "雨后天高道路清，征车西指趁新晴。",
      "金台骥过风生鬣，桂殿花开月有情。",
      "一榜云龙标杰士，双辉珠玉竞芳名。",
      "南宫再捷应簪笔，莫但随班听漏鸣。"
    ]
  },
  {
    "id": "adcfe4dbd218efba75f41be6f8dab023",
    "title": "秋日寄怀都门友人",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "高斋花暖夜归迟，几日长安对酒时。",
      "别梦尚迷芳草绿，征鸿忽背晓烟驰。",
      "燕山雨过金台暮，辽海云深画角悲。",
      "两地秋风人不见，几回珍重寄来诗。"
    ]
  },
  {
    "id": "adcfe4dbd218efba64f620bb783876e8",
    "title": "雨后简叶圣嘉",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "玄兔城头夜雨过，黄龙冈下水增波。",
      "离披塞草纡行径，咫尺仙舆缈绛河。",
      "叫露寒螀孤月白，惊霜征雁北风多。",
      "重阳沽酒登高处，我欲题诗藉薜萝。"
    ]
  },
  {
    "id": "adcfe4dbd218efba74866ef4174968e2",
    "title": "叶圣嘉许九日倾囊沽酒届期不果诗以嘲之",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "风卷黄云浪卷沙，风晴浪息起边笳。",
      "奚囊久废寻山句，篱菊偏开索酒花。",
      "自许携尊倾箧笥，虚疑遣使报烟霞。",
      "踟蹰令节终难负，斟酌旗亭傍晚赊。"
    ]
  },
  {
    "id": "adcfe4dbd218efbaba67fe5a198d25b6",
    "title": "步马秀才原韵赠徐叶张王四子",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "四君丰格旧同俦，才子瑶篇扫壁留。",
      "笔挟风云腾彩凤，槎回星汉忆牵牛。",
      "岩间苍鼠穿松过，石上寒泉带月流。",
      "我暇欲追诸子胜，丹峰翠巘一囊收。"
    ]
  },
  {
    "id": "adcfe4dbd218efbaba67fe5a82155b4d",
    "title": "步马秀才原韵赠徐叶张王四子",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "云鸿海鹤忆同俦，胜事空悲去不留。",
      "久慑风涛甘守兔，每思圭组鉴牺牛。",
      "盍簪盛友皆名辈，扛鼎雄才绝俗流。",
      "欲吐胸怀谋一醉，黄龙冈上雨初收。"
    ]
  },
  {
    "id": "adcfe4dbd218efbabffc46d83088e231",
    "title": "哭坦居五弟",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "百年空有事功期，和叶埙篪不竟吹。",
      "鵩赋长沙终作祟，刀无王览更谁遗。",
      "峥嵘气向丹霄尽，迢递魂归故国迟。",
      "书閟石函何日启，一生怀抱独兄知。"
    ]
  },
  {
    "id": "adcfe4dbd218efbabffc46d8ca3b0a0a",
    "title": "哭坦居五弟",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "穷边犹幸得团圆，几载微名各一天。",
      "京国人深遥别恨，衡门相聚未盈年。",
      "箦移仓卒疑难释，医视分明病己痊。",
      "冥默穹苍高莫问，空挥热泪朔风前。"
    ]
  },
  {
    "id": "adcfe4dbd218efbabffc46d882de16e5",
    "title": "哭坦居五弟",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "如君真是克家郎，静念平生事可伤。",
      "雁塞穷愁羁骨肉，鸡窗健志敌冰霜。",
      "市燕骐骥宜高价，瑞国鸾凰竟不翔。",
      "自是衰微兴尚早，斯人空作一门祥。"
    ]
  },
  {
    "id": "adcfe4dbd218efbabffc46d8f30c02d2",
    "title": "哭坦居五弟",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "双亲垂白隶真番，艰苦襟怀讵可言。",
      "砥砺正期成国士，文章端可大寒门。",
      "一朝玉树埋荒草，终古黄沙吊旅魂。",
      "摊卷伤心孤烛夜，芸窗铁砚复谁论。"
    ]
  },
  {
    "id": "adcfe4dbd218efbabffc46d83e1c498b",
    "title": "哭坦居五弟",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "三十才过命已隳，天生大器竟何为。",
      "谁咨孔坦临终略，不愧曾参启足时。",
      "野寺一棺荒荠合，破篱三径夜乌悲。",
      "何堪把臂论文地，衰草寒花寂寞滋。"
    ]
  },
  {
    "id": "adcfe4dbd218efbabffc46d80d048899",
    "title": "哭坦居五弟",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "荆树庭前叶正森，忽惊风雨折浓阴。",
      "望云应堕思亲泪，残卷空馀教子心。",
      "一室孤灯寒欲烬，数声哀雁月初沈。",
      "知君魂魄时来往，风雨灵旗每夜深。"
    ]
  },
  {
    "id": "adcfe4dbd218efba8a3b13024884f00e",
    "title": "将赴河间教授任奠别五亡弟高",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "死后经营恨未申，间关千里逐风尘。",
      "情同毛义膺徵檄，事异王尊叱御轮。",
      "樽酒倘知来一奠，泉台应起问双亲。",
      "显扬柩下孤儿望，黄卷青灯代尔身。"
    ]
  },
  {
    "id": "adcfe4dbd218efbad538031dcc155c17",
    "title": "雨后由保定县放舟抵省",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "雨歇风微雁阵斜，扬舲击汰荡晴沙。",
      "波光白卷千寻日，山色红烧一片霞。",
      "过眼云峰奔岸树，近村烟火失渔家。",
      "旗亭前路堪沽酒，暂一停桡问杏花。"
    ]
  },
  {
    "id": "adcfe4dbd218efbae3de8954b435e82d",
    "title": "赠同年吴学使七云",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "文章髫龀压临城，仙籍芳名震玉京。",
      "潜邸儒臣周睿简，飞龙天敕授文衡。",
      "心倾殿陛葵同赤，日辨珉矼鉴逊明。",
      "荒署寒毡沾化育，泰山北斗望峥嵘。"
    ]
  },
  {
    "id": "adcfe4dbd218efbae3de895454e4c7db",
    "title": "赠同年吴学使七云",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "忆昔同攀月桂枝，金山玉海识丰仪。",
      "大鹏奋翮淩霄劲，孤雀翔风接翅迟。",
      "养志莫酬甘旨愿，怀亲空诵蓼莪诗。",
      "青云已作帡幪覆，锡类应捐紫陌悲。"
    ]
  },
  {
    "id": "adcfe4dbd218efba4a84c4736c3ea044",
    "title": "赠河南兵备道署臬司朱某",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "大梁廉宪握军机，皂盖朱幢奖德辉。",
      "才赡雄韬销壁垒，身膺殊渥彻□帏。",
      "扬威万□貔貅励，恤法三章狴犴稀。",
      "吏治兵储归赤腹，彝尊象勺锡黄扉。"
    ]
  },
  {
    "id": "adcfe4dbd218efba8ee44465ea6198b8",
    "title": "教授顺天府",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "谩道嵇康七不堪，偶因稽古服微官。",
      "宦情莫敌烟霞癖，儒味聊甘苜蓿盘。",
      "一代勋猷归鼎鼐，千秋书策属单寒。",
      "闲开讲席临轩坐，已见熏风长蕙兰。"
    ]
  },
  {
    "id": "adcfe4dbd218efba8ee44465ff37419b",
    "title": "教授顺天府",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "侯门幸不曳长裾，数仞宫墙寄广居。",
      "敢诩圣贤真事业，免教陇亩自耰锄。",
      "庭无一事曾挠性，天假闲身且著书。",
      "西麓烟霞春正好，冠童携手乐公馀。"
    ]
  },
  {
    "id": "adcfe4dbd218efbab7d271ce0e98f855",
    "title": "哭陈进士宪图",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "眼底如君铁石人，谁能相赏出风尘。",
      "炊烟屡绝才偏富，瘦骨孤撑语不贫。",
      "佛火夜寒悲自咏，旅情春剧苦同申。",
      "琅玕赠我留君泪，每一吟哦一怆神。"
    ]
  },
  {
    "id": "adcfe4dbd218efbab7d271ced2aa93d7",
    "title": "哭陈进士宪图",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "从古英雄遇合难，每凭健笔发长叹。",
      "遗编蒙土将谁赏，洒泪开函独我看。",
      "花径宛然词客杳，松窗无恙酒杯寒。",
      "生刍奠罢携僧别，惆怅斜阳下远滩。"
    ]
  },
  {
    "id": "adcfe4dbd218efbab7d271ce775ca709",
    "title": "哭陈进士宪图",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "十年科甲老闲身，万里艰难应诏臣。",
      "深痛玉楼徵记日，正为乡国梦归人。",
      "恩雠满匣留金剑，侠烈孤魂质鬼神。",
      "简练阴符终未试，应教杰士泪沾巾。"
    ]
  },
  {
    "id": "adcfe4dbd218efbab7d271ce076f53d0",
    "title": "哭陈进士宪图",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "有才无命复何言，赍志重泉死亦冤。",
      "旅榇暂依乡衲寺，客骸谁返故园魂。",
      "箕裘有子空瞻望，苫块无亲奠晓昏。",
      "最是伤心凭吊客，清晨乌雀夜深猿。"
    ]
  },
  {
    "id": "adcfe4dbd218efbab7d271ce2c7e5a8f",
    "title": "哭陈进士宪图",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "避俗荒斋寄索居，傍人饥饱任粗疏。",
      "佛灯光照朝磨剑，梵语声淆夜读书。",
      "一榻臞禅僧自在，满窗明月客非初。",
      "诗人死后魂难瞑，定把烦冤问太虚。"
    ]
  },
  {
    "id": "adcfe4dbd218efbab7d271ce585890da",
    "title": "哭陈进士宪图",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "屈指交游更几人，滇南塞北独相亲。",
      "荣名苦励英雄志，衰病先摧逆旅身。",
      "寡和焦桐音歇绝，多愁诗句字酸辛。",
      "文坛从此谁同调，欲捡残编化作尘。"
    ]
  },
  {
    "id": "adcfe4dbd218efbab7d271ce6f5b07ab",
    "title": "哭陈进士宪图",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "净地依然竹覆池，老僧相见犬相随。",
      "石傍细路敲诗处，花外高轩对酒时。",
      "鸿雁带霜归瞑漠，神雅背日泣寒枝。",
      "思君景物皆堪泪，翘首滇南恐未知。"
    ]
  },
  {
    "id": "adcfe4dbd218efbab7d271ce8692a58e",
    "title": "哭陈进士宪图",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "远客饥寒病复牵，况当杯酒恣流连。",
      "魂归燕塞霜初落，书寄滇南雁始还。",
      "殓具敛来朋友泪，灵舆归冀子孙贤。",
      "人生𡸅帙终虽解，珍摄浑疑未尽年。"
    ]
  },
  {
    "id": "adcfe4dbd218efbadbfc477be12c9ab0",
    "title": "老虎洞寻张某昼晦失路堕荆棘中野宿达旦见张治酒慰劳因述其事",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "阴云万顷大荒屯，失路无从可问津。",
      "月黑豺狼饥猎兽，山深魑魅夜呼人。",
      "朝暾隐显寻烟火，古道微茫历莽榛。",
      "相顾主人成一笑，招魂何惜酒杯频。"
    ]
  },
  {
    "id": "adcfe4dbd218efba837538acbb77c055",
    "title": "樱桃沟",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "山前山后云峰立，草笠芒鞋此一经。",
      "怪石狰狞蹲虎豹，急湍高下斗雷霆。",
      "攀藤路古缘纤末，斜日烟深入杳冥。",
      "携手𥓂砑时一啸，野鸥惊起落沙汀。"
    ]
  },
  {
    "id": "adcfe4dbd218efba34978c794cb85197",
    "title": "九日题来青轩",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "来青缥缈起山阿，连袂跻攀恣啸歌。",
      "众壑高从檐外落，千峰低向槛前过。",
      "渔梁樵径烟霞古，翠石苍松岁月多。",
      "自昔龙山传落帽，不知风景竟如何。"
    ]
  },
  {
    "id": "adcfe4dbd218efba23aae8e293d34187",
    "title": "灯花和同年子钱东麓因呈香树学使",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "螭膏凤脑结根芽，色相天然吐异花。",
      "烈焰腾时偏磊落，丹心倾处自光华。",
      "应怜破牖凋红蕊，着意春风护绛纱。",
      "照我夜吟辛苦后，好同江管竞奇葩。"
    ]
  },
  {
    "id": "adcfe4dbd218efbaf342909982108d48",
    "title": "赠颜维聪",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "托迹宫墙别有天，花酣月满独流连。",
      "庭萦草径随云遇，阶列松阴让鹤眠。",
      "避俗闲情亲冷署，碎琴孤韵欲安弦。",
      "姱修万古薪传在，欲问心斋坐忘年。"
    ]
  },
  {
    "id": "adcfe4dbd218efbaf34290995da8d847",
    "title": "赠颜维聪",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "陋巷尼山旧德邻，飘零书剑走风尘。",
      "传家法物箪瓢在，负郭先畴井洫沦。",
      "燕市只今潜郭隗，荆湘何处访春申。",
      "宫墙且共谈颜乐，云净高天月满轮。"
    ]
  },
  {
    "id": "adcfe4dbd218efbadaaef3f3aeea8513",
    "title": "秋蝉",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "秋来偏尔独知机，几处寒声咽落晖。",
      "云树若愁时渐晚，市廛虽到迹仍稀。",
      "但餐清露宁求饱，偶得闲枝欲罢飞。",
      "节操如君何太苦，稻粱生性已全非。"
    ]
  },
  {
    "id": "adcfe4dbd218efbadaaef3f3bff27bfc",
    "title": "秋蝉",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "清风凉露忽成啼，林远烟深望欲迷。",
      "黄叶空山秋色里，断桥古渡夕阳西。",
      "声闻已接犹难见，地步宁藏不肯低。",
      "听汝去年曾醉后，黉宫松畔亦留题。"
    ]
  },
  {
    "id": "adcfe4dbd218efba4cf95a6613a29687",
    "title": "九日与邢卓哉毛秋岑用杜少陵宴蓝田庄韵",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "放怀天地觉增宽，酒社文坛几度欢。",
      "云里霜声排雁字，檐前秋色上鸡冠。",
      "龙山雅会人俱往，蓝水空传句不寒。",
      "此日登临存我辈，应将今古幻中看。"
    ]
  },
  {
    "id": "adcfe4dbd218efba4cf95a66a591cf1e",
    "title": "九日与邢卓哉毛秋岑用杜少陵宴蓝田庄韵",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "翠竹黄花野外宽，篱边溪畔各追欢。",
      "苍髯得句狂呼酒，玉树临风醉不冠。",
      "霜叶满林秋灿烂，丹峰横汉气高寒。",
      "天空缥缈楼千尺，乘兴登临一笑看。"
    ]
  },
  {
    "id": "adcfe4dbd218efba03c6e8b7d9be3d89",
    "title": "种竹",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "邻园修竹许我移，冒雨栽傍书斋宜。",
      "径扫古烟秋黯淡，窗横疏影宵参差。",
      "淩云老干势矫矫，抱节新箭枝离离。",
      "何须结实待鸾凤，已觉霜雪非能欺。"
    ]
  },
  {
    "id": "adcfe4dbd218efbaac4c1f38c92036ff",
    "title": "刘园看牡丹同用真字",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "名园选胜结芳邻，取次看春及暮春。",
      "拟搆新诗酬国色，争浇浊酒奠花神。",
      "云来深竹庭逾静，客到忘机鸟亦驯。",
      "政暇不妨频出郭，招携童叟话天真。"
    ]
  },
  {
    "id": "adcfe4dbd218efba4394e114f26a32f6",
    "title": "送毛秋岑去后次日作",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "槐荫阴阴覆索居，泉声㶁㶁溜空除。",
      "论心昨日尊仍在，握手今朝事已虚。",
      "江冷丹枫人去远，月明孤馆雁来初。",
      "思君驴背秋风里，定为羁愁一念予。"
    ]
  },
  {
    "id": "adcfe4dbd218efbaa4461abe112ae1db",
    "title": "雪后简卢公亮",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "朔风吹雪遍河干，启户银花入望宽。",
      "官阁吟梅惭水部，洛阳卧病类袁安。",
      "远峰积素明斜照，饥鸟群飞噪夕寒。",
      "命棹无劳剡溪去，山阴咫尺兴何阑。"
    ]
  },
  {
    "id": "adcfe4dbd218efba92d0fc9fad8b363a",
    "title": "示女尼性魁",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "剃度离家自弱年，归空犹有发堪怜。",
      "数茎香髻抛残业，一点芳心入静缘。",
      "夜叩寒钟霜月下，晓闻清梵露鸡先。",
      "长将宝镜悬胸臆，洗净铅华不坐禅。"
    ]
  },
  {
    "id": "adcfe4dbd218efba2bb21adfa68c6e90",
    "title": "春郊",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "晴郊缓步草芊绵，背石临流设小筵。",
      "媚耳莺声新出谷，娇春柳色细垂烟。",
      "已知吾道人情远，且喜芳尊野兴便。",
      "如意醉歌如意舞，和风相送入茅檐。"
    ]
  },
  {
    "id": "adcfe4dbd218efba866b25c24d3c1aa4",
    "title": "酒徒",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "共笑真儒是腐儒，英奇自昔困屠沽。",
      "学谈洙泗薪传鲜，剑说丰城侠气孤。",
      "险阻久经身跮踱，风尘数被鬼揶揄。",
      "不须进退嗟维谷，兴在高阳一酒徒。"
    ]
  },
  {
    "id": "adcfe4dbd218efbae6cc899b298dbd7b",
    "title": "月中桂",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "不老灵根月窟蟠，岂同凡卉有凋残。",
      "嫦娥缬佩生仙界，顾兔和丸寿广寒。",
      "衰盛每随圆缺转，荣枯应向晦明看。",
      "偏于玉露金风后，万古香飘碧落端。"
    ]
  },
  {
    "id": "adcfe4dbd218efba5cb2013f24123b1e",
    "title": "寿山东巡抚朱同年母程太夫人八秩初度",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "金山玉海旧家声，旌节遥临政治平。",
      "东海洋洋齐大国，菁莪蔼蔼鲁诸生。",
      "丰功共道如公肃，慈诫同称轶宪英。",
      "蔀屋茅檐趋十郡，一时瞻拜祝长庚。"
    ]
  },
  {
    "id": "adcfe4dbd218efba60341b1b294f6338",
    "title": "题懊道人临赵松雪水墨鸳鸯兼书崔珏诗",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "芦荻风起横塘秋，双双贞鸟相匹俦。",
      "恶彰文彩敛锦翼，还防罗毕藏沙洲。",
      "水墨吴兴号逸品，诗篇崔珏称名流。",
      "道人摹拟尽神妙，欲辨真赝劳清眸。"
    ]
  },
  {
    "id": "adcfe4dbd218efbad79e1ed78a0b15c6",
    "title": "伯夷叔齐庙",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "天畔巍巍吊古台，征衣遥望拂尘埃。",
      "荒榛合㳫山间路，颓壁阴森雨后苔。",
      "悴貌入来方暂拜，名心相对已潜灰。",
      "前途西望寒云起，牢落秋风首重回。"
    ]
  },
  {
    "id": "adcfe4dbd218efbad79e1ed77e0c0ff6",
    "title": "伯夷叔齐庙",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "遗踪旧是墨台城，景仰高风入圣清。",
      "万古君臣存叩马，两人心事遂逃名。",
      "瘦癯亲炙当时貌，顽懦应兴此日情。",
      "槛外愁听秋色里，雁行风断别离声。"
    ]
  },
  {
    "id": "adcfe4dbd218efbad79e1ed7225b17e3",
    "title": "伯夷叔齐庙",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "天伦父命未分明，又值商辛历数更。",
      "才智云兴方应运，黄农歌罢已捐生。",
      "西山岫耸当年绿，滦水波流万古清。",
      "野曲至今传牧竖，悽哀如听采薇声。"
    ]
  },
  {
    "id": "adcfe4dbd218efbad79e1ed7bee7939d",
    "title": "伯夷叔齐庙",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "云山高峻水流长，清圣名争日月光。",
      "逃国衣冠同揖让，采薇歌曲忆羲皇。",
      "齐桓竞霸雄风尽，唐帝征辽故垒荒。",
      "地下应逢吴泰伯，可堪携手说兴亡。"
    ]
  },
  {
    "id": "adcfe4dbd218efba0d0d697f4bc04729",
    "title": "出山海关是日宿叶家坟",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "又逐西风出塞垣，却将辽海作家园。",
      "黄沙白草荒城曙，衰柳残烟古戍昏。",
      "风景空增游子恨，江山不返二亲魂。",
      "回看万里云天杳，泪洒龙冈暮雨繁。"
    ]
  },
  {
    "id": "adcfe4dbd218efba0d0d697f667ccf13",
    "title": "出山海关是日宿叶家坟",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "龙冈夜雨晓初收，惊见霜花草际浮。",
      "一剑凄凉人出塞，万山巀嵲雁鸣秋。",
      "驱驰世路馀空橐，荏苒光阴已白头。",
      "把酒自悲还自笑，古来得失只荒邱。"
    ]
  },
  {
    "id": "adcfe4dbd218efbac1d73d2cc5b8a8bc",
    "title": "艾明德叶圣嘉蔡宗鲁魏文壁与余皆庚午年生交最善十年来相继物故归而哭之又随征雁上长安月照离筵惨不欢满眼穷愁悲骨肉空囊冰雪走饥寒炎凉作客肌肤惯天地无家去住难八口关心聊复尔松楸回首泪阑干既痛逝者且自念也",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "一官匏系逐风尘，十载归来问故人。",
      "嵇阮莫酬青史愿，轩岐不救白华身。",
      "诗书世泽空文藻，鸿博徵名付莽榛。",
      "幸我同庚未同死，生刍犹奠一卮春。"
    ]
  },
  {
    "id": "adcfe4dbd218efba72ba233b2b0896c7",
    "title": "沈阳留别家人",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "又随征雁上长安，月照离筵惨不欢。",
      "满眼穷愁悲骨肉，空囊冰雪走饥寒。",
      "炎凉作客肌肤惯，天地无家去住难。",
      "八口关心聊复尔，松楸回首泪阑干。"
    ]
  },
  {
    "id": "adcfe4dbd218efba704aba3fa952ff19",
    "title": "姜女祠和壁间韵",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "嵯峨片石对秦城，千古存亡动远情。",
      "过客谩深姜女恨，芳名翻幸祖龙成。",
      "山雄绝塞当祠落，海卷洪涛到岸平。",
      "瞻罢出门频叹息，贞魂缥缈望中生。"
    ]
  },
  {
    "id": "adcfe4dbd218efbac8b9dbff5aa36e7a",
    "title": "红瓦店晓发",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "梦回边戍月朦胧，海峤嗷嗷过雁鸿。",
      "满眼霜花连塞白，惊心燎火彻天红。",
      "侵星入谷驱羸马，鹤骨鹑衣战朔风。",
      "老去壮心穷未减，那知羞涩一囊空。"
    ]
  },
  {
    "id": "adcfe4dbd218efba70f5295603a81f61",
    "title": "腐儒",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "历遍诸艰返故园，百年蓬荜腐儒尊。",
      "鍊成铁骨磨天地，撞破烟楼让子孙。",
      "高揭云心参大化，深探月胁识真源。",
      "玄猿老鹤来三径，朱草琪花自一村。"
    ]
  },
  {
    "id": "adcfe4dbd218efba31dad4fa108baed9",
    "title": "孟夏雨后简毛秋岑明复庵相约再游王园",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "燕地春寒景物湮，寻春春尽不逢春。",
      "连朝已渥催花雨，清兴还思附骑尘。",
      "山翠自添前度色，莺声应唤再游人。",
      "过迟太早均无当，斟酌良辰办酒缗。"
    ]
  },
  {
    "id": "adcfe4dbd218efbabd2fb5c56188ed1f",
    "title": "再简毛秋岑",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "名场蝉蜕歌式微，重来燕市故识稀。",
      "冠裳久乏真知己，侠义终归大布衣。",
      "野鸟野花足寄傲，醉歌醉哭咸忘机。",
      "况君不趿信陵履，春光谁复能羁违。"
    ]
  },
  {
    "id": "adcfe4dbd218efba66f9f970d8ffbf7f",
    "title": "咏落叶敬步御制原韵",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "露折霜摧岂自由，花残莺老债谁留。",
      "无边晻暧成虚荫，不断萧骚付浊流。",
      "弃妇机中明月夜，离人江上白云秋。",
      "何须更听回风曲，满眼荣枯导客愁。"
    ]
  },
  {
    "id": "adcfe4dbd218efba66f9f97039fb99b2",
    "title": "咏落叶敬步御制原韵",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "东西飘泊散残红，寥落关山夕照空。",
      "岂向御沟流锦字，已甘憔首逐飞蓬。",
      "集无枯菀随凉雨，望断青葱忆好风。",
      "最是蝉鸣凄绝处，萧萧声乱五更中。"
    ]
  },
  {
    "id": "adcfe4dbd218efba66f9f9703d20e85e",
    "title": "咏落叶敬步御制原韵",
    "authorName": "戴亨",
    "authorId": "adcfe4dbd218efbad1457b72d1457b72",
    "dynasty": "清",
    "content": [
      "瞥眼惊看节序殊，流光那得住斯须。",
      "已伤茂苑差池陨，旋感深林次第无。",
      "力怯云衢甘委壑，巢怜风影泣栖乌。",
      "枝头未尽苍黄色，惨淡馀荣尚守株。"
    ]
  }
]