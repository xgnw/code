[
  {
    "id": "adcfe4db1be02a1ecfeaf4483c285dd2",
    "title": "吴江蒯铁厓娶钱文端孙女九英夫妇并工画其后人耀伯以合作册乞题",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "南楼画法付诸孙，黎里今称通德门。",
      "合璧遗缣犹郑重，碎金题句亦清敦。",
      "不参凡艳铅华洗，略见高情松菊存。",
      "试与君家谈旧事，杭州酒伴怅衣痕。"
    ]
  },
  {
    "id": "adcfe4db1be02a1e5b471ff253ef4409",
    "title": "袁渭渔同年",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "贤书当日誉袁丝，通籍同嗟十载迟。",
      "君似北江久宾幕，我曾东部访烟埼。",
      "虫天俯仰聊相喻，蜗角功名亦可知。",
      "差幸遗文未零落，凿楹付托有佳儿。"
    ]
  },
  {
    "id": "adcfe4db1be02a1eab29d719342f2760",
    "title": "朱古微前辈霜腴图卷",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "校梦龛中梦影空，相看衰鬓各成翁。",
      "五湖轻去应怜我，九日伤高尚忆公。",
      "折槛已成青史事，填词老有楚骚风。",
      "独惭蒲柳飘零甚，却对霜枝羡晚红。"
    ]
  },
  {
    "id": "adcfe4db1be02a1ea536e17892a44dcf",
    "title": "史馆重葺舫斋次珊尚书用朱椒堂韵成三律次韵奉和三首",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "漫忆淩云奏子虚，鸱夷一舸计全疏。",
      "人间寥落铜仙侣，劫后丛残石室书。",
      "清地依然邻禁御，此生自分老虫鱼。",
      "温公嵩观叨随从，刘范惟应乞绪馀。"
    ]
  },
  {
    "id": "adcfe4db1be02a1ea536e1780a88f68d",
    "title": "史馆重葺舫斋次珊尚书用朱椒堂韵成三律次韵奉和三首",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "片席名山愿已奢，开轩水木尚清华。",
      "巢痕天上春寻燕，日色林端晚散鸦。",
      "静爱风帘翻倦帙，迥思烟笠在孤槎。",
      "浮屠三宿鸿泥印，愧继朱钱掌故家。"
    ]
  },
  {
    "id": "adcfe4db1be02a1ea536e1783b024f3a",
    "title": "史馆重葺舫斋次珊尚书用朱椒堂韵成三律次韵奉和三首",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "丈室天花不扰魔，题襟重启胜怀多。",
      "百年旧事春明录，一曲清流太液波。",
      "雅集共欣陪杖履，名篇应不废江河。",
      "碧山堂与横云舍，天为公留安乐窝。"
    ]
  },
  {
    "id": "adcfe4db1be02a1ede6a3c447ab478eb",
    "title": "常熟瞿浚之虹月归来图",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "书城坐拥小诸侯，开创中兴事业侔。",
      "秦火馀灰更一劫，米船入画亦千秋。",
      "长依琴剑云轮护，又阅沧桑岁纪周。",
      "五厄不惊真盛事，经籯贻泽世无俦。"
    ]
  },
  {
    "id": "adcfe4db1be02a1e5b3dc2ef4999fada",
    "title": "内子五十初度以诗寿之四首",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "花诰黄金两负君，百年荏苒已平分。",
      "麻姑亦有沧桑感，鸿妇依然井臼勤。",
      "容易相庄成白首，故应雅尚慕青裙。",
      "自嗤重作长安客，只为闺中慰望云。"
    ]
  },
  {
    "id": "adcfe4db1be02a1e5b3dc2ef28f921a6",
    "title": "内子五十初度以诗寿之四首",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "男婚女嫁几绸缪，辛苦为余荩箧搜。",
      "老去御贫荒岁谷，平生失计五湖舟。",
      "藜灯尚许添香伴，藻佩何妨换酒谋。",
      "一事差堪相慰藉，牛衣安稳谅无忧。"
    ]
  },
  {
    "id": "adcfe4db1be02a1e5b3dc2efb97b9ba2",
    "title": "内子五十初度以诗寿之四首",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "虽少东征作赋才，颇从宦辙阅埏垓。",
      "薛涛井畔安舆侍，柳恽洲前班马来。",
      "每忆闺襜饶胜赏，犹堪烟水溯遐隈。",
      "而今却共林逋隐，爱写孤山数点梅。"
    ]
  },
  {
    "id": "adcfe4db1be02a1e5b3dc2ef6f810120",
    "title": "内子五十初度以诗寿之四首",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "榴丹蒲绿送韶光，寄迹青门十载强。",
      "漫说莺花仍辇毂，不惊风鹤自壶觞。",
      "家传清白箴还守，梦想升平愿待偿。",
      "我老更为儿辈勖，春晖报答在书香。"
    ]
  },
  {
    "id": "adcfe4db1be02a1e2a5abb83931f10b9",
    "title": "章式之六十寿索诗",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "青门瓜圃五湖莼，旧侣平生剩几人。",
      "每共山游矜老健，互藏诗草见交亲。",
      "丹铅炳烛蹉跎补，尊俎当花晼晚春。",
      "椎鬓蓬头良自笑，羡君庭映彩衣新。"
    ]
  },
  {
    "id": "adcfe4db1be02a1e764ca5918b082526",
    "title": "赠李甥思本",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "汗血英姿誉渥洼，侵寻日月亦颠华。",
      "齑盐渐入中年味，裘马从教同辈夸。",
      "苒苒秋怀侪客燕，纷纷尘网几惊麚。",
      "人生未老真当惜，还看霜铓试莫邪。"
    ]
  },
  {
    "id": "adcfe4db1be02a1ea5fa2911ad89561b",
    "title": "甲子暮春粤东门生公宴犹举承平时团拜旧事感赋呈裴韵珊前辈兼示诸生",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "婪尾筵开倍惜春，蓬莱清浅早扬尘。",
      "梦馀北海编新录，岭外东坡感旧因。",
      "却听红牙多换羽，难逢白发尚联茵。",
      "摭言漫与添新话，朝士贞元更几人。"
    ]
  },
  {
    "id": "adcfe4db1be02a1e8ac7711b64551338",
    "title": "郭春榆前辈七十徵诗",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "晚节秋花淡自珍，履声犹忆近星辰。",
      "义熙诗卷更新纪，元祐朝端说旧人。",
      "清酒每招同甲会，寒松无恙后雕身。",
      "史亭藏稿中州集，我愧遗山附末尘。"
    ]
  },
  {
    "id": "adcfe4db1be02a1e4757be8b31e0d72f",
    "title": "赠马通伯时将南归同人饯之且为寿二首",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "方姚绪论盈天下，今日宗风大畅时。",
      "介士投戈争北面，岛人修贽亦先施。",
      "独从元赏标三味，未肯卮言附九师。",
      "定稿晚年看纸贵，醰醰至味几人知。"
    ]
  },
  {
    "id": "adcfe4db1be02a1e4757be8bcce4bf76",
    "title": "赠马通伯时将南归同人饯之且为寿二首",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "盍簪史局数经秋，未及汗青同白头。",
      "鼙鼓渔阳今见惯，弦歌匡邑且忘忧。",
      "娟娟风露留人桂，浩浩烟波迟客鸥。",
      "一曲南飞尽尊酒，何年赤壁共扁舟。"
    ]
  },
  {
    "id": "adcfe4db1be02a1e5794ff4f5e1396fd",
    "title": "吴莲溪新购宅索诗",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "曾见山居画本摹，商颜芝穴惜榛芜。",
      "千金数致逾良贾，一室能营亦壮夫。",
      "补竹构亭储史草，种瓜分圃受侨租。",
      "梁鸿未免形寒乞，赁庑依然笑故吾。"
    ]
  },
  {
    "id": "adcfe4db1be02a1e4fe5110251814b5f",
    "title": "陈梦陶副宪丈重游泮水赠诗",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "璧池钟鼓饩羊仍，故事几同杞宋徵。",
      "耆献先朝留硕果，文章江左际中兴。",
      "青衫俦侣今谁在，乌府风棱世尚称。",
      "算亥更逢乡举日，祝公德望与年增。"
    ]
  },
  {
    "id": "adcfe4db1be02a1e31a4cc9b9510d674",
    "title": "赠李新吾",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "平原浊世誉翩翩，忽到恒河皱面年。",
      "门第人材谁比得，荣观燕处早超然。",
      "书堂对雨图犹在，史局吟花席又连。",
      "莫道岁寒同志少，白头还共慰尊前。"
    ]
  },
  {
    "id": "adcfe4db1be02a1eae590268cceb04c1",
    "title": "赠俞阶青",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "锦江使节曲江宴，往事休谈春梦婆。",
      "庾信暮年犹赋笔，尧夫高致有行窝。",
      "花浓山墅携家看，草绿宬阶曳杖过。",
      "吾辈此中同送老，让君娱赏不蹉跎。"
    ]
  },
  {
    "id": "adcfe4db1be02a1e92f7032456d46986",
    "title": "次韵酬袁洁珊",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "我来史局君先去，十载闻声只慕思。",
      "岁月编摩惊易逝，风云扰攘叹方滋。",
      "藏山毋忽千秋业，攻错还期一字师。",
      "今日相逢真恨晚，白头愧对汗青时。"
    ]
  },
  {
    "id": "adcfe4db1be02a1e333906e128afeba0",
    "title": "赵次珊馆长重逢乡举之年同人各以诗纪奉呈二律",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "海内灵光第一人，商芝燕桂共延春。",
      "犹龙柱下留耆献，鸣鹿筵前话旧因。",
      "科第宁为贤者重，典型尤幸老成亲。",
      "德星鼎足占时瑞，剥复天心傥未湮。"
    ]
  },
  {
    "id": "adcfe4db1be02a1e333906e18978ab39",
    "title": "赵次珊馆长重逢乡举之年同人各以诗纪奉呈二律",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "涑水庐陵宿望隆，仍于载笔见公忠。",
      "斯文维系千秋责，晚节艰难一篑功。",
      "先正有灵方策在，鲰生报国此心同。",
      "汗青终得桑榆慰，莫为嗟麟虑道穷。"
    ]
  },
  {
    "id": "adcfe4db1be02a1e12a0f09c1c1848ed",
    "title": "题赵价人姻丈仿渐江画册二首",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "解组中年事耦耕，犹传雅操在廷评。",
      "经籯简贵存风尚，画笔精严见性情。",
      "惜墨偶然留枕秘，瓣香直欲此僧清。",
      "瓶庐心折因高义，不独缣毫重老成。"
    ]
  },
  {
    "id": "adcfe4db1be02a1e12a0f09c04955e91",
    "title": "题赵价人姻丈仿渐江画册二首",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "通家年少叨青眼，七度东皋问起居。",
      "深语肯为商出处，初心悔不恋田庐。",
      "海桑未睹徵天幸，楹帙重披叹劫馀。",
      "喜见贤孙珍手泽，碧芙蓉馆永藏储。"
    ]
  },
  {
    "id": "adcfe4db1be02a1e0c9f677b09a7d08c",
    "title": "送金篯孙南归",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "云龙追逐久相亲，四异三同试儗伦。",
      "火急书成输健者，酒阑客散羡归人。",
      "田园最是初还乐，铅椠犹多未了因。",
      "得失寸心吾辈事，桑榆珍重史亭身。"
    ]
  },
  {
    "id": "adcfe4db1be02a1e612c8677dea2b3ac",
    "title": "去岁袁洁珊属题其夫人村居锄菜图近于游戏乱纸中见草稿录存之",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "旨蓄原非办咄嗟，治生本计在桑麻。",
      "带经学更菑畬勖，椎髻庄逾黻佩华。",
      "荒岁果然能得谷，司晨何必不兴家。",
      "许行学说周婆礼，须辨时贤一间差。"
    ]
  },
  {
    "id": "adcfe4db1be02a1e1460aeccedf1a2dc",
    "title": "和傅沅叔元日书怀",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "静里澄观物候新，无私天地自阳春。",
      "祭书桦烛留残跋，拂户桃符惜旧尘。",
      "老去易惊驹过隙，世争纷笑蠖求伸。",
      "书仓岁兆沟车祝，独羡埁山有幸民。"
    ]
  },
  {
    "id": "adcfe4db1be02a1e56bfc9fcd0a4efa0",
    "title": "王君九属题其九世祖道树先生胥江屏迹图",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "图画流芳胜史评，从来贞隐不希名。",
      "一冠一服自矜重，吴水吴山同峻清。",
      "梦想羲皇惊世变，传编高士慕家声。",
      "少连今又居夷去，三百年间共此情。"
    ]
  },
  {
    "id": "adcfe4db1be02a1ed07612b1adc72453",
    "title": "重九雨雪同人约江亭登高广和居小集余因病未至分韵赋诗得家字",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "暂见烟尘息传车，羁人犹恋旧京华。",
      "蹉跎寒雨登高客，暗淡空斋应节花。",
      "纾难万方时有待，思乡九日愿徒奢。",
      "今年又减簪萸侣，阅尽团沙是酒家。"
    ]
  },
  {
    "id": "adcfe4db1be02a1e180e207e2fcd02d0",
    "title": "辛未孟秋既望傅沅叔大会翰林前后辈于藏园绘图曰蓬山话旧余因病未至座中四十一人题名注籍凡十八行省吴人仅居其一感赋",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "一麾我昔恋承明，岂意馀年浩劫更。",
      "储槁史亭难毕愿，命俦汐社尚平生。",
      "相看文物同周孑，愧说衣冠附洛英。",
      "数遍题名吴士少，莼鲈秋晚独心惊。"
    ]
  },
  {
    "id": "adcfe4db1be02a1ea3a2a31619de4100",
    "title": "邵伯絅六十赠寿",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "忆共西堂咏露华，十年词笔蔚成家。",
      "古欢一壑聊心写，冷眼神州又岁差。",
      "镜里童颜姑射雪，人间晚霁赤城霞。",
      "芳尊抵掌犹神王，那许青门老种瓜。"
    ]
  },
  {
    "id": "adcfe4db1be02a1e19879587d68292d0",
    "title": "题无锡杨氏壶中九老图为荫北少枢作",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "竹林花萼尽英耆，入洛行窝又一时。",
      "各有声名传日下，相看杖履趁春期。",
      "老人南极占星聚，雅集西园入画宜。",
      "乡望家祯成国故，从来此会独标奇。"
    ]
  },
  {
    "id": "adcfe4db1be02a1e1a5dfd5362345e6a",
    "title": "吾邑土风尚朴留心文献者少故乡先辈著述传本日稀比年祝丹卿颇事提倡谢幼陶力任编校印成顾氏江上诗钞又辑续钞搜访故家编印江阴先哲遗书亦成十馀种风气为之一振赠诗张之二首赠幼陶",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "乡贤著述夥遗珠，梨枣艰难惜道孤。",
      "何幸羽陵收散佚，竟从筚路启荒芜。",
      "编摩藏说李如一，校勘名家赵敬夫。",
      "先辈风流今未远，会看纸贵比鸿都。"
    ]
  },
  {
    "id": "adcfe4db1be02a1e1a5dfd53d57aab15",
    "title": "吾邑土风尚朴留心文献者少故乡先辈著述传本日稀比年祝丹卿颇事提倡谢幼陶力任编校印成顾氏江上诗钞又辑续钞搜访故家编印江阴先哲遗书亦成十馀种风气为之一振赠诗张之二首赠幼陶",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "列宿郎官感夙因，沧桑留得后凋身。",
      "耽诗花萼追先集，营墅峨眉有替人。",
      "已见钜编刊玉海，更搜遗献辑珠尘。",
      "梓乡文物欣重振，端赖君扶大雅轮。"
    ]
  },
  {
    "id": "adcfe4db1be02a1ed91726b2670092f2",
    "title": "贺章式之移居北池子",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "行窝洛下又迁乔，门对蓬莱避市嚣。",
      "坊巷志添新雪爪，琴书装压几牛腰。",
      "栽松未碍经霜晚，载酒差嫌计里遥。",
      "试续移居樊榭句，绮窗梅早绽红椒。"
    ]
  },
  {
    "id": "adcfe4db1be02a1e861eea383c3ac61c",
    "title": "题清微道人画兰",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "好忏情天入画禅，一花一石意翛然。",
      "依依翠袖生寒处，寂寂空山听雨年。",
      "孤抱未忘香自媚，双修却恨福难全。",
      "墨林题品羞凡艳，合共红妆季布传。"
    ]
  },
  {
    "id": "adcfe4db1be02a1eede41e1695f99407",
    "title": "乙亥东坡生日距景祐丙子凡九百岁同人集于社园水榭分韵得逢字",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "公生丙子诗频纪，周甲于今十五逢。",
      "元气文章长炳曜，心香樽俎尚从容。",
      "南飞更奏黄州曲，北辙遥思定武踪。",
      "九百年来同一慨，燕云终古念尧封。"
    ]
  },
  {
    "id": "adcfe4db1be02a1eb0a209f8d7b1a73a",
    "title": "汪仲虎见示元日词答以一律",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "八十春秋荏苒过，屠苏依旧醉颜酡。",
      "闭门风雪残年换，应节诗篇冷客多。",
      "老学自题惭务观，天花不著谶维摩。",
      "南荣咽暖浑无事，青眼逢君且放歌。"
    ]
  },
  {
    "id": "adcfe4db1be02a1e1b66cad40300cec6",
    "title": "和汪仲虎北海登高原韵",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "只觉秋心入混茫，芜城烟树掩颓阳。",
      "萧条故苑鸦横水，寥落乡书雁叫霜。",
      "萸酒销愁聊应节，菊篱伴冷未全荒。",
      "羡君更鼓登临兴，望里西山尚郁苍。"
    ]
  },
  {
    "id": "adcfe4db1be02a1e67a0ae89ed8a80ff",
    "title": "世事一首",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "世事雨云翻覆易，人心畛域化除难。",
      "三年蓄艾时堪惜，众志成城力已殚。",
      "唐镇纷争原祸始，秦庭孤注未盟寒。",
      "休言胜负寻常事，一发千钧此际看。"
    ]
  },
  {
    "id": "adcfe4db1be02a1eed9930e5f8b1871f",
    "title": "章式之遗集印成感赋",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "悠悠千载向谁论，豹死留皮此幸存。",
      "王叶旧型堪羽翼，金吴同调比篪埙。",
      "每徵联咏悲陈迹，不堕清芬赖后昆。",
      "绝业名山君已慰，免看八表更云昏。"
    ]
  },
  {
    "id": "adcfe4db1be02a1e7c5b08c4343237d7",
    "title": "蛰园看花",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "杖藜来趁赏花辰，不为风烟减却春。",
      "劫外园林真福地，梦馀樽俎此吟身。",
      "流光漫惜恒河影，残客犹存洛社人。",
      "幸有画图留胜迹，他时鸿雪证前因。"
    ]
  },
  {
    "id": "adcfe4db1be02a1ebd6501e296f6e18e",
    "title": "题恽孟乐同年宣南话别图卷",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "霓咏追思五十年，一麾江海去联翩。",
      "凄音早咽山阳笛，遗墨还留灞岸篇。",
      "破碎河山更浩劫，雕零朋辈剩孤弦。",
      "多情小阮劳存问，话到黄垆倍黯然。"
    ]
  },
  {
    "id": "adcfe4db1be02a1e7f70762d793d60ec",
    "title": "送陈仲恕南归",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "浮生出处久茫然，卅载因依信夙缘。",
      "作恶无如垂老别，重逢空说洗兵年。",
      "伶仃幕上惊秋燕，凄切桥头听杜鹃。",
      "我已无家同断梗，烟波还羡五湖船。"
    ]
  },
  {
    "id": "adcfe4db1be02a1e4368a3a6dd7e4f7a",
    "title": "登金山二首",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "铁瓮城边秋水平，江天阁外暮云横。",
      "上方钟鼓自昏晓，廿载沧桑数变更。",
      "劫火惟馀残碣在，中泠已改古泉清。",
      "梵王宫殿坡仙带，空逐兴亡斗一枰。"
    ]
  },
  {
    "id": "adcfe4db1be02a1e4368a3a6a2df8b50",
    "title": "登金山二首",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "雄关互市聚华夷，天堑长江漫诩奇。",
      "北府旧闻兵可用，东流长慨浪争驰。",
      "海门落日横楼舰，山垒秋风展大旗。",
      "不觉又添游子感，自云遥望雁来迟。"
    ]
  },
  {
    "id": "adcfe4db1be02a1e103c9494614083bb",
    "title": "北上留别泾皋同志",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "断送秋光又一年，芙蓉寂寞冷江烟。",
      "登山临水将归客，破浪乘风未了缘。",
      "对酒歌成宜楚调，载书装重笑吴船。",
      "牢愁别绪何须诉，日日孤云落照边。"
    ]
  },
  {
    "id": "adcfe4db1be02a1ebc645780f6776258",
    "title": "沂州过诸葛武侯故里",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "卧龙千古此钟英，故里琅琊尚可寻。",
      "汉代山东原出相，少年梁甫亦耽吟。",
      "重扶炎运艰难业，不改躬耕淡泊心。",
      "求达如公果无愧，我来凭轼倍倾忱。"
    ]
  },
  {
    "id": "adcfe4db1be02a1ece17cdbe9e4dd443",
    "title": "闱后去金陵留别方和斋余寿平张锡珊",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "渺渺秋江放棹迟，离怀难得属新知。",
      "文章衮衮输公等，身世茫茫对此时。",
      "得鹿名场原有命，归鸿何日寄相思。",
      "销魂一曲台城路，绾系行人柳万丝。"
    ]
  },
  {
    "id": "adcfe4db1be02a1eaa1a00c40b5987d3",
    "title": "泊临清州二首",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "下闸冲津纳卫漳，双流咫尺会舟航。",
      "中原襟带开岩郡，漕运枢键接帝疆。",
      "水市万家烟户密，浮图九级古陂荒。",
      "悠悠此去江南路，羁客临歧感夕阳。"
    ]
  },
  {
    "id": "adcfe4db1be02a1eaa1a00c48e819dcc",
    "title": "泊临清州二首",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "秋潦残堤水势宽，城闉隐起暮烟寒。",
      "一行远雁连霜树，数点昏鸦立电竿。",
      "行旅方知关吏贵，灾区还念赈需难。",
      "嗷嗷中泽严冬迫，谁向监门画里看。"
    ]
  },
  {
    "id": "adcfe4db1be02a1e2f42723b4b3e29fd",
    "title": "露筋祠雨泊感怀",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "孤怀自分称行吟，飘泊扁舟万虑侵。",
      "渐觉艰难到生计，未能抛弃是名心。",
      "江关烽火回头暗，燕岭飞云入望深。",
      "万树柳丝三日雨，露筋祠畔又秋阴。"
    ]
  },
  {
    "id": "adcfe4db1be02a1e7c29f92cc3ce422e",
    "title": "登黄山望两岸炮台",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "插江山势耸岧峣，被酒登临意廓寥。",
      "云外双螺京口影，风中万马海门潮。",
      "重重壁垒新天险，草草廛闾小市嚣。",
      "正是河豚吹雪上，故乡能不恋渔𦨣。"
    ]
  },
  {
    "id": "adcfe4db1be02a1e429e7b6a787561bf",
    "title": "为曹理斋题唐砖美人拓本四首整鬟",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "何代婵娟子，云衣翠墨香。",
      "莫谈天宝事，拥髻但凄凉。"
    ]
  },
  {
    "id": "adcfe4db1be02a1e429e7b6ac1e65647",
    "title": "为曹理斋题唐砖美人拓本四首整鬟",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "拂拭复拂拭，馨香洁白心。",
      "人间金碗出，铜狄共销沈。"
    ]
  },
  {
    "id": "adcfe4db1be02a1e429e7b6aab116f6a",
    "title": "为曹理斋题唐砖美人拓本四首整鬟",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "宫样团龙饼，殷勤织手煎。",
      "但思茎露润，那惜豆萁燃。"
    ]
  },
  {
    "id": "adcfe4db1be02a1e429e7b6a0d8d4090",
    "title": "为曹理斋题唐砖美人拓本四首整鬟",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "也有调羹手，何人食性谙。",
      "生憎刀俎上，鱼碎说分甘。"
    ]
  },
  {
    "id": "adcfe4db1be02a1eadb983896eb4b0a3",
    "title": "崇效寺白桃花盛开丁香梨花间之极娟茜之致三首",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "淡淡春痕蝶未知，留人最好夕阳时。",
      "谁于红杏青松外，借影疏廉写折枝。"
    ]
  },
  {
    "id": "adcfe4db1be02a1eadb983890f156a95",
    "title": "崇效寺白桃花盛开丁香梨花间之极娟茜之致三首",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "一晌茶烟起灭中，读碑客散画廊空。",
      "满庭香雪无言处，消受城南几日风。"
    ]
  },
  {
    "id": "adcfe4db1be02a1eadb9838946decd27",
    "title": "崇效寺白桃花盛开丁香梨花间之极娟茜之致三首",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "白纸坊边岁岁春，也同崔护忆前尘。",
      "鼠姑风里游重订，只恐花开解笑人。"
    ]
  },
  {
    "id": "adcfe4db1be02a1e98413e01698c76bf",
    "title": "岁暮怀人十四首客广州作寄以代柬",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "昨听寒潮黄歇浦，又寻春草尉佗台。",
      "软红旧梦时来往，苦忆消寒九九杯。"
    ]
  },
  {
    "id": "adcfe4db1be02a1e98413e01f683da1a",
    "title": "岁暮怀人十四首客广州作寄以代柬",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "羡煞兰陔色养愉，团栾福自得天殊。",
      "看花心事今何似，珍重囊中十斛珠。"
    ]
  },
  {
    "id": "adcfe4db1be02a1e98413e010aaa3251",
    "title": "岁暮怀人十四首客广州作寄以代柬",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "通介郊祁两不妨，比年京国咏连床。",
      "为郎减产应无虑，吉梦三刀愿早偿。"
    ]
  },
  {
    "id": "adcfe4db1be02a1e98413e01e04f3800",
    "title": "岁暮怀人十四首客广州作寄以代柬",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "围炉小阁上镫初，家督仔肩喜暂纾。",
      "料得三冬清课积，柽花诗律莆田书。"
    ]
  },
  {
    "id": "adcfe4db1be02a1e98413e01da3afa8b",
    "title": "岁暮怀人十四首客广州作寄以代柬",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "瘦梅病鹤共逡巡，肯自低眉拜望尘。",
      "我辈安心原有药，莫教昌谷瘁吟身。"
    ]
  },
  {
    "id": "adcfe4db1be02a1e98413e01ebc8c8dc",
    "title": "岁暮怀人十四首客广州作寄以代柬",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "风流水部擅才名，舞罢斑衣赋定情。",
      "为问元亭奇字癖，聱牙容易叶双声。"
    ]
  },
  {
    "id": "adcfe4db1be02a1e98413e01747d509f",
    "title": "岁暮怀人十四首客广州作寄以代柬",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "退直东华日每曛，承明著作合书勋。",
      "杭山鲜海搜爬密，好为祁张补旧闻。"
    ]
  },
  {
    "id": "adcfe4db1be02a1e98413e01d392fc80",
    "title": "岁暮怀人十四首客广州作寄以代柬",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "久屈淩云作赋才，薇应小试见风裁。",
      "晴栏红药簪归日，也比如皋射雉来。"
    ]
  },
  {
    "id": "adcfe4db1be02a1e98413e0115a3242c",
    "title": "岁暮怀人十四首客广州作寄以代柬",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "丛中隐隐卧孤罴，一服清凉是我师。",
      "嗜欲天机还审榷，尘容堪令故人知。"
    ]
  },
  {
    "id": "adcfe4db1be02a1e98413e0194d303d3",
    "title": "岁暮怀人十四首客广州作寄以代柬",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "乘槎博望有家风，精悍时流翰墨中。",
      "好是砚池冰解后，乞留碑版照江东。"
    ]
  },
  {
    "id": "adcfe4db1be02a1e98413e01787b69c1",
    "title": "岁暮怀人十四首客广州作寄以代柬",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "简要清通誉望郎，书趋曹牍夜开觞。",
      "海天梦想郇厨味，一盏来其泛玉浆。"
    ]
  },
  {
    "id": "adcfe4db1be02a1e98413e0161e42332",
    "title": "岁暮怀人十四首客广州作寄以代柬",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "五陵裘马气如虹，荆树连枝一色红。",
      "始信侏儒号廪粟，天生头脑是冬烘。"
    ]
  },
  {
    "id": "adcfe4db1be02a1e98413e01831c1225",
    "title": "岁暮怀人十四首客广州作寄以代柬",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "刘晨仙眷寄长安，独喜归期及岁阑。",
      "麈柄犊车今不用，尽将半臂御春寒。"
    ]
  },
  {
    "id": "adcfe4db1be02a1e98413e01d994d24a",
    "title": "岁暮怀人十四首客广州作寄以代柬",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "饯岁尊前物候新，绯桃黄菊一时春。",
      "小楼听雨烧红烛，惆怅天南万里身。"
    ]
  },
  {
    "id": "adcfe4db1be02a1e3b0ff64167fb15fe",
    "title": "石壁望太湖",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "风帆沙鸟座中尽，石室金堂尘外扃。",
      "安得竟为五湖长，坐看七十二峰青。"
    ]
  },
  {
    "id": "adcfe4db1be02a1e0639bd30def83195",
    "title": "题重摹憩园图四首",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "图中嘉树即甘棠，手泽几同数典忘。",
      "谨向麟经援旧例，汶田归我纪应详。"
    ]
  },
  {
    "id": "adcfe4db1be02a1e0639bd300211a5ef",
    "title": "题重摹憩园图四首",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "流涕平泉记一篇，清门三绝护云烟。",
      "左家有妹差强意，画笔依稀说再传。"
    ]
  },
  {
    "id": "adcfe4db1be02a1e0639bd308948c0c8",
    "title": "题重摹憩园图四首",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "当时宅相每推君，断简珠还意独勤。",
      "纸上犹堪陈迹认，槐庭清影一镫分。"
    ]
  },
  {
    "id": "adcfe4db1be02a1e0639bd30eae12087",
    "title": "题重摹憩园图四首",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "祖德留遗易水滨，诸孙绳武愧无因。",
      "羊昙旧是西州客，会到名园作主人。"
    ]
  },
  {
    "id": "adcfe4db1be02a1e7fc8036a76a21658",
    "title": "甲午岁散馆日者占余当外授陈留令言之甚决竟不验今阅八年典试粤东过之感赋",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "禾黍中原似掌平，先贤风俗有馀清。",
      "折腰五斗平生负，笑煞书生禄命轻。"
    ]
  },
  {
    "id": "adcfe4db1be02a1e930e67538adacfd1",
    "title": "宿州道中",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "莽莽平芜大泽乡，野人茅屋祀陈王。",
      "早知屠狗英雄尽，疏蓼枯杨古战场。"
    ]
  },
  {
    "id": "adcfe4db1be02a1e38d50f7b1c6a0b59",
    "title": "自题青镫有味旧图三首",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "三十年来指一弹，疏窗依旧月如丸。",
      "人间无限沧桑事，多作恒河皱面看。"
    ]
  },
  {
    "id": "adcfe4db1be02a1e38d50f7b78463883",
    "title": "自题青镫有味旧图三首",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "白首编摩作蠹鱼，忧危闲趣遣居诸。",
      "祛卢文字吾妻史，总是儿时未见书。"
    ]
  },
  {
    "id": "adcfe4db1be02a1e38d50f7b5285132a",
    "title": "自题青镫有味旧图三首",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "抵掌匡时大有人，鹤徵几辈起沈沦。",
      "广文海角官常冷，玉屑谈诗忆麈尘。"
    ]
  },
  {
    "id": "adcfe4db1be02a1e877d23c67dee6e9b",
    "title": "自题常山冷驿图三首",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "年年辛苦制征衣，春雪滹沱见雁飞。",
      "肠断玉钗红烛句，思家梦境已全非。"
    ]
  },
  {
    "id": "adcfe4db1be02a1e877d23c60c0dec0d",
    "title": "自题常山冷驿图三首",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "几日临歧心早动，六州铸铁错难收。",
      "人间尚有封侯悔，况为皇华误白头。"
    ]
  },
  {
    "id": "adcfe4db1be02a1e877d23c6d495fdda",
    "title": "自题常山冷驿图三首",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "悼亡诗料写荒寒，皋庑相依慰愿难。",
      "今夕孤镫风雪里，太行山色怕重看。"
    ]
  },
  {
    "id": "adcfe4db1be02a1e7defdbae4217930b",
    "title": "周碧蕖画梅三首",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "锁骨金沙自耐寒，嫠蟾还与伴幽单。",
      "尚湖黛色浓如画，诗句难删羽素兰。"
    ]
  },
  {
    "id": "adcfe4db1be02a1e7defdbae15d0ea98",
    "title": "周碧蕖画梅三首",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "盈盈金屋贮闲愁，此树婆娑感未休。",
      "东阁风流亲见得，花时何逊在扬州。"
    ]
  },
  {
    "id": "adcfe4db1be02a1e7defdbae7a6b6b70",
    "title": "周碧蕖画梅三首",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "罗浮春梦小华胥，青鸟殷勤问碧虚。",
      "只道黄金堪买赋，人间错作女相如。"
    ]
  },
  {
    "id": "adcfe4db1be02a1e189d953557df257b",
    "title": "为陆彤士比部题马湘兰画紫竹观音像二首",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "风花历劫不消磨，识尽情天付黛螺。",
      "莫是蒲团真了彻，故殊倚竹话牵萝。"
    ]
  },
  {
    "id": "adcfe4db1be02a1e189d9535b91f500f",
    "title": "为陆彤士比部题马湘兰画紫竹观音像二首",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "二分侠骨一分禅，旧院风流自可传。",
      "笑煞江南老词客，依人心事吊婵娟。"
    ]
  },
  {
    "id": "adcfe4db1be02a1e4f28a289d988cf66",
    "title": "庐江君妆阁遗幌其舅氏蒋侑石先生为画松二首",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "芬陀文藻有清芬，也比羊欣爱练裙。",
      "明镜宝钗零落尽，尘缣还与护缃芸。"
    ]
  },
  {
    "id": "adcfe4db1be02a1e4f28a2893f769339",
    "title": "庐江君妆阁遗幌其舅氏蒋侑石先生为画松二首",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "一角疏烟映折枝，绮窗清味岁寒期。",
      "白头潘令重题句，惆怅虚廊月上时。"
    ]
  },
  {
    "id": "adcfe4db1be02a1e607c1f15d1fc5281",
    "title": "以顾南雅墨梅赠仲仁题二首",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "铁干横斜写折枝，直臣风格冷花知。",
      "山温水腻吴侬语，木石心肠却问谁。"
    ]
  },
  {
    "id": "adcfe4db1be02a1e607c1f150bd0a9d6",
    "title": "以顾南雅墨梅赠仲仁题二首",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "魏徵妩媚人皆识，宋璟风流赋自工。",
      "历尽冰霜何足论，天心还与盼春风。"
    ]
  },
  {
    "id": "adcfe4db1be02a1e0309af35aa85fea1",
    "title": "禹慎斋摹松雪鹊华秋色卷子冯叔莹复仿之为题三绝句",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "遗山诗忆泰和年，天水王孙画又传。",
      "看到中原秋色满，青山红树为谁妍。"
    ]
  },
  {
    "id": "adcfe4db1be02a1e0309af358182af2b",
    "title": "禹慎斋摹松雪鹊华秋色卷子冯叔莹复仿之为题三绝句",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "祢宋开元论画宗，鸿胪具体刻求工。",
      "傥教真见匡庐面，胜处王羊可许同。"
    ]
  },
  {
    "id": "adcfe4db1be02a1e0309af35135072d6",
    "title": "禹慎斋摹松雪鹊华秋色卷子冯叔莹复仿之为题三绝句",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "摹本华亭最著称，此如北秀彼南能。",
      "羚羊香象寻神迹，禅悟期君最上乘。"
    ]
  },
  {
    "id": "adcfe4db1be02a1ef37aaa7709be5b82",
    "title": "朱竹君先生竹屋著书图乾隆己亥四月陈凤翔作四首",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "椒花吟舫集簪裾，方与诸儒论石渠。",
      "更向空山结遐想，欲栽万竹护深庐。"
    ]
  },
  {
    "id": "adcfe4db1be02a1ef37aaa772326cbc3",
    "title": "朱竹君先生竹屋著书图乾隆己亥四月陈凤翔作四首",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "暮年闽海再持衡，汲黯淮阳视此行。",
      "图画安排人境外，先生早已厌承明。"
    ]
  },
  {
    "id": "adcfe4db1be02a1ef37aaa77c3738f5f",
    "title": "朱竹君先生竹屋著书图乾隆己亥四月陈凤翔作四首",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "任陆孙洪皆著籍，青云后进盛跻攀。",
      "寂寥画苑稽名氏，也附风流籍湜传。"
    ]
  },
  {
    "id": "adcfe4db1be02a1ef37aaa7700d98bef",
    "title": "朱竹君先生竹屋著书图乾隆己亥四月陈凤翔作四首",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "棠鄂阴连老屋邻，酒垆荒径不成春。",
      "盘陀佚句同收拾，忍溯贞元话劫尘。"
    ]
  },
  {
    "id": "adcfe4db1be02a1e9980fc1414f15981",
    "title": "孙师郑以感逝诗徵题诗分甲乙二集辛亥后不仕者入甲集出仕者入乙集大半亦我师友也二首",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "载鬼一车逢故友，北江奇语剧堪悲。",
      "山阳笛与西州泪，况际沧桑此一时。"
    ]
  },
  {
    "id": "adcfe4db1be02a1e9980fc14d7fd4839",
    "title": "孙师郑以感逝诗徵题诗分甲乙二集辛亥后不仕者入甲集出仕者入乙集大半亦我师友也二首",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "一卷分明是诗史，仁者见仁智者智。",
      "盖棺论定夫何言，他日听君作位置。"
    ]
  },
  {
    "id": "adcfe4db1be02a1e4ebe144947f55727",
    "title": "为金陵章楚君题莫愁湖图二首",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "六朝花月已千载，虎踞龙蟠总似烟。",
      "两度石城来打桨，楼台犹是中兴年。"
    ]
  },
  {
    "id": "adcfe4db1be02a1e4ebe14495d157c7b",
    "title": "为金陵章楚君题莫愁湖图二首",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "粉本留传老画师，浦荷作镜柳成丝。",
      "愁心江上谁能遣，只有青山似昔时。"
    ]
  },
  {
    "id": "adcfe4db1be02a1e1d185f3352154dd1",
    "title": "戊戌礼闱以摺箑乞戴青来前辈蓝笔画竹二枝后补桃花辛酉夏偶检出感题一绝",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "翠袖天寒空顾影，玄都春尽更无花。",
      "飘零残箧间脂黛，付与他年话劫沙。"
    ]
  },
  {
    "id": "adcfe4db1be02a1e03f769955d7580a0",
    "title": "孙子潇先生双红豆图三首",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "烟月虞山百载新，自来红豆属词人。",
      "绛云楼后天真阁，占却江南一半春。"
    ]
  },
  {
    "id": "adcfe4db1be02a1e03f76995fd6c3d68",
    "title": "孙子潇先生双红豆图三首",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "情天补阙乞皇娲，绮句琼思孰与侪。",
      "先例拟援朱十语，不将两庑换风怀。"
    ]
  },
  {
    "id": "adcfe4db1be02a1e03f769958a14a5f2",
    "title": "孙子潇先生双红豆图三首",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "老辈乾嘉不可追，况论鼎盛国初时。",
      "爱山台畔寻鸿雪，怅绝三风妩媚词。"
    ]
  },
  {
    "id": "adcfe4db1be02a1ec32c5e3f298a5896",
    "title": "内子于扇头自画红绿梅花戏为题句四首",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "萼绿仙人绝世姿，绛都春好谱新词。",
      "口脂眉黛天然色，分入东风作两枝。"
    ]
  },
  {
    "id": "adcfe4db1be02a1ec32c5e3f23cd0def",
    "title": "内子于扇头自画红绿梅花戏为题句四首",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "云门梅法冬心亚，妙处应知在个中。",
      "花意爱疏兼爱淡，世间儿女漫青红。"
    ]
  },
  {
    "id": "adcfe4db1be02a1ec32c5e3fb516f7f1",
    "title": "内子于扇头自画红绿梅花戏为题句四首",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "能处何妨似不能，梅村论画得元镫。",
      "替花写照原非易，色相稍空即上乘。"
    ]
  },
  {
    "id": "adcfe4db1be02a1ec32c5e3f2c0c2b6f",
    "title": "内子于扇头自画红绿梅花戏为题句四首",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "旧梦孤山不可寻，鹃红蛾绿尽关心。",
      "何郎老却春风笔，画里依稀问翠禽。"
    ]
  },
  {
    "id": "adcfe4db1be02a1eafb90b0fef02c860",
    "title": "翟家庄逆旅壁间澉上钓徒八绝绝佳依韵和之",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "揽辔平临万壑秋，四山渺渺片云浮。",
      "夕阳无限黄昏候，偏恋荒城一角楼。"
    ]
  },
  {
    "id": "adcfe4db1be02a1eafb90b0f24d1fd55",
    "title": "翟家庄逆旅壁间澉上钓徒八绝绝佳依韵和之",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "杮叶丹黄村径斜，耕樵安乐羡田家。",
      "无端撩拨行人意，流水寒烟送阵鸦。"
    ]
  },
  {
    "id": "adcfe4db1be02a1eafb90b0f6a43dc76",
    "title": "翟家庄逆旅壁间澉上钓徒八绝绝佳依韵和之",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "轮铁凭将岁月磨，日斜原上断行歌。",
      "万重峰嶂回环处，只有青天数雁过。"
    ]
  },
  {
    "id": "adcfe4db1be02a1eafb90b0f9e3a8a11",
    "title": "翟家庄逆旅壁间澉上钓徒八绝绝佳依韵和之",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "石泉饮马溜珑玲，照我尘容酒欲醒。",
      "十载不堪回首忆，空馀两鬓对山青。"
    ]
  },
  {
    "id": "adcfe4db1be02a1eafb90b0f7aff5da2",
    "title": "翟家庄逆旅壁间澉上钓徒八绝绝佳依韵和之",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "踯躅秋霖历几程，摧轮怪石阻人行。",
      "世间多少崎岖境，漫向穷途感不平。"
    ]
  },
  {
    "id": "adcfe4db1be02a1eafb90b0ffd3a778c",
    "title": "翟家庄逆旅壁间澉上钓徒八绝绝佳依韵和之",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "日观灵岩高并寒，频经曾未解征鞍。",
      "平生佳处常辜负，不独秋江一钓竿。"
    ]
  },
  {
    "id": "adcfe4db1be02a1eafb90b0f5f8fe6da",
    "title": "翟家庄逆旅壁间澉上钓徒八绝绝佳依韵和之",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "车里看云不待寻，雨馀流水泛蹄涔。",
      "闲踪出岫无心者，岂料人间待作霖。"
    ]
  },
  {
    "id": "adcfe4db1be02a1eafb90b0fa956c392",
    "title": "翟家庄逆旅壁间澉上钓徒八绝绝佳依韵和之",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "松楸新垄手亲栽，驱马重寻市骏台。",
      "惭愧薄游无一事，此行端为看山来。"
    ]
  },
  {
    "id": "adcfe4db1be02a1e55e6977874f6e517",
    "title": "独坐图二首",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "过庭诗礼忆当年，斗室居诸别有天。",
      "尽许馀闲耽静坐，吾家风味在青毡。"
    ]
  },
  {
    "id": "adcfe4db1be02a1e55e69778a0ba8643",
    "title": "独坐图二首",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "壮历名场作牛马，老逢世变厌风尘。",
      "青灯白首萧寥甚，笑我依然独坐身。"
    ]
  },
  {
    "id": "adcfe4db1be02a1eff0a2138acfd0768",
    "title": "宫中故事季冬朔书福字春条颁赐近臣丙辰岁仍循旧举行既毕御笔书日记复于纸尾绘图纪事梁文忠适在列修髯飘动颇得其神即以此纸赐之文忠殁后归其姻戚余樾园装册徵题敬赋十六韵",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "锡福宜春兆，重华盛典留。",
      "奎章况天授，冲岁未星周。",
      "敦敏陈书暇，淋漓下笔遒。",
      "腕风生玉案，心画湛银钩。",
      "辉映分颁列，惊眙侍从俦。",
      "天颜徵有喜，日注出钦修。",
      "乘兴真形写，全神阿堵收。",
      "龙姿庄扆负，鹄立屹髯修。",
      "邈矣麒麟阁，森然鳷鹊楼。",
      "绿图闻道早，清醴被恩稠。",
      "飞白瞻亲御，披丹获异酬。",
      "君臣同洒落，天地久沈浮。",
      "护笈韬云锦，陪陵怆露楸。",
      "讲帷崇政在，法物武梁侔。",
      "元凤英如睹，甘盘学更求。",
      "渡牛章圣迹，继美并千秋。"
    ]
  },
  {
    "id": "adcfe4db1be02a1ec5371f4cdb8d5c7d",
    "title": "邹县谒亚圣庙二十韵",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "庙貌瞻邹邑，岩岩万古钦。",
      "贞珉镌盛迹，古桧郁浓阴。",
      "典礼隆昭代，馨香配孔林。",
      "门徒参庑位，疆吏肃明歆。",
      "允矣真王佐，俨然大业临。",
      "治承三代远，道慑百家侵。",
      "杨墨言虽距，齐梁用未任。",
      "七篇昭守待，诸子息诐淫。",
      "特识龙门传，奇功姒水心。",
      "斯文延末造，被泽到于今。",
      "却慨江河下，堪悲陷溺深。",
      "利源骛夷夏，祅教混人禽。",
      "海外连盟会，寰中耗币金。",
      "群雄兵易构，古学说将喑。",
      "渐觉纵横尚，殊难口舌禁。",
      "仪秦羞妾妇，章丑乞砭针。",
      "不识逢时变，如何挽陆沈。",
      "侏儒怀世局，狂语托行吟。",
      "谒像疑披简，陈词又敛襟。",
      "登车回首处，峄岭自崎崟。"
    ]
  },
  {
    "id": "adcfe4db1be02a1eac0a1f31fa2acf75",
    "title": "喜雨用韩昌黎秋雨联句韵",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "深春及中夏，天泽气不会。",
      "炎威增暵燥，植物减葱蔼。",
      "载涂履若焦，凉宇居非泰。",
      "积霾障层峦，涓流弱浅濑。",
      "肤寸云偶布，崇朝雨难大。",
      "虽殊涤山川，已渐萎萧艾。",
      "商羊舞未徵，令龟卜无奈。",
      "天心忽相随，泽兆叠占兑。",
      "万象迎新膏，百川垂击汰。",
      "虩虩动地中，浩浩逼尘外。",
      "夜星暗鱼罶，朝霖滞蜩哕。",
      "陇稼长有声，野卉湿逾馤。",
      "沾犁泥滑滑，灌衢波沛沛。",
      "欢呼动一时，生意入群籁。",
      "菽穈种未晏，云霓慰殊忲。",
      "旧陌浓于茵，新渠绿如带。",
      "禽犊皆知乐，螟特可无害。",
      "大力润枯暵，此泽非畎浍。",
      "普除烦疫灾，岂独大田赖。",
      "墉禜祭休陈，桑林舞初蔡。",
      "祠官报神施，社祝亦亲酹。",
      "侏儒坐环堵，景物对芳荟。",
      "园榛抚沾濡，沟潦观訇磕。",
      "蛙部增烦声，蜗墙缀编贝。",
      "薪湿任积庭，米贱欣指廥。",
      "暇席辟尘氛，陈编肆沾丐。",
      "且乐就凉轩，何堪拥泥轪。",
      "清时颂屡登，伏羽志遐翙。",
      "大霖涨溪谷，宣房念冠盖。",
      "频年急治河，其策等自郐。",
      "徒筑道旁室，未返河伯旆。",
      "旱区望滂沱，卑隰盼晴霭。",
      "安得二气调，遂静四方壒。",
      "所欲异耕刈，斯语久炙脍。",
      "蚓窍发迂谈，龙功论报最。",
      "化机有时若，民族无颠沛。",
      "雄篇韵偶拈，盲说词还霈。",
      "聊陈喜欣意，狂愚嗤已太。"
    ]
  },
  {
    "id": "adcfe4db1be02a1eb154a26392748639",
    "title": "拟杜工部甘林诗",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "言返江浦棹，林风吹我衣。",
      "离兹甫几日，清景恋初归。",
      "锦冈绕墟曲，村雾豁晨晞。",
      "鸟栖惊偶语，犬卧傍斜扉。",
      "老夫避世处，习此兴无违。",
      "暂染城市氛，俗貌厌轻肥。",
      "麋鹿未驯性，山野乃忘机。",
      "可知适意贵，愈觉束缚非。",
      "比邻熟来往，真率相因依。",
      "闻言苦税敛，不觉涕长挥。",
      "好词为慰藉，尔田正芳菲。",
      "勉力奉公家，何处非王畿。",
      "幸免戎马扰，胡怨鞭朴威。",
      "中原早糜烂，千里人烟稀。",
      "我来适乐土，差得逃贼围。",
      "长老尚且爱，嗷嗷雁何飞。"
    ]
  },
  {
    "id": "adcfe4db1be02a1e28fead6574f0917a",
    "title": "雨后登眺江亭作",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "春郊逢雨霁，遐迩皆奇瞩。",
      "乱水浅塘分，归云众山簇。",
      "不惜障泥污，联骑踏新绿。",
      "芦滩未隐鹭，麦陇初呼犊。",
      "睛色野潭明，孤烟寺楼矗。",
      "抬级恣远眸，净碧手堪掬。",
      "不独山容润，万象如膏沐。",
      "对枰忘人境，瞑照入帘速。",
      "心仪金门隐，目笑成都卜。",
      "尘埋幸非深，鱼鸟亦已熟。",
      "我当办闲身，来与清景逐。"
    ]
  },
  {
    "id": "adcfe4db1be02a1e737709d068272a9a",
    "title": "春日游悯忠寺",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "市居厌轮鞅，精蓝事幽讨。",
      "埋街十丈尘，入门净如扫。",
      "森森松桧间，小桃恣娟好。",
      "无言人两三，斜阳断碑倒。",
      "泠然闻梵呗，始觉天地浩。",
      "浮生朝菌耳，阅世东风老。",
      "唐兴复宋替，一例同春草。",
      "何怪伤心人，年年被花恼。"
    ]
  },
  {
    "id": "adcfe4db1be02a1edd717436e37cab8d",
    "title": "用山谷韵柬秦右衡同年",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "相看剩有舌在口，吾侪之器诚筲斗。",
      "几见死灰能复然，掉鞅摩垒空往还。",
      "九衢鹿走待捷足，岂容跛鳖随其间。",
      "岩岩具瞻百寮上，方以钧衡矜黜赏。",
      "我自内愧鲁两生，君亦徒持书百城。",
      "士多如鲫附如蚁，吾侪骨相非时荣。",
      "甘厕郎官称漫士，耻作侍中持虎子。",
      "儒生位置自有定，不谕朱蒙注滂喜。",
      "爱君覃思能草元，朱弦清越时一弹。",
      "庸庸下走苦不揣，亦希梯级随跻攀。",
      "得失鸡虫奚足数，望君书成贮名山。"
    ]
  },
  {
    "id": "adcfe4db1be02a1ec50e702d601e2c18",
    "title": "章祐叔同年同有补外之志亦用山谷韵赠之",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "不为牛后为鸡口，自污乃复慕升斗。我诚无藉君亦然，握粟之卜相往还。",
      "若论位置果何有，两臒宜在薮泽间。盐车崎岖峻阪上，刍秣何殊万金赏。",
      "苦说槁饿真不情，陆沈变计思典城。为米折腰古所耻，舍鱼取掌今犹荣。",
      "似君之才岂百里，我亦杜陵一男子。滔滔方令长沮叹，沾沾胡效魏其喜。",
      "君不见，将书掣肘事更难，一弦不调无能弹。公田种秫几偿愿，债台拾级先跻攀。",
      "吁嗟，人生苟无适俗韵，何异鹿豕居泽鱼鳖山。"
    ]
  },
  {
    "id": "adcfe4db1be02a1ee9473852327ddbb7",
    "title": "花之寺看海棠为壶碟会至者十三人缪柚岑同年诗成次韵酬之",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "奚事结绳溯羲昊，看花掌故足蒐讨。",
      "寺以花名百年耳，先辈风流不草草。",
      "俊游喜及雨霁后，花下新苔碧难扫。",
      "嫩寒勒春含玉蓓，亭亭意似矜怀宝。",
      "倾城未婚士未遇，正恐过此转非好。",
      "寻常蜂蝶不到时，以酒酹花花不恼。",
      "长安纷纷闹红紫，牡丹呼娣桃堪嫂。",
      "诸君行乐须努力，岁岁寻春到黄桥。",
      "我亦跛履兼眇视，来借蒲团称衲老。"
    ]
  },
  {
    "id": "adcfe4db1be02a1e1f96f781485b1a7d",
    "title": "井水咸苦不可耐借寿平水车载姚家井泉以诗柬之",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "卜居在陋巷，粪壤日蒙𥄱。",
      "易觏郇瑕恶，几穷汉阴溉。",
      "炎蒸积秽腾，卑湿下流汇。",
      "汲绠徒就深，倾碗辄生黖。",
      "犹嫌污庖湢，久虑损肠胃。",
      "井水城南称，评第国门贵。",
      "调符不辞劳，置驿讵言费。",
      "蹇骑摈朝参，供役代屦屝。",
      "夙期借乘谊，不为求车讳。",
      "盆盎数里致，捆载一时既。",
      "论品绝贪廉，染指辨泾渭。",
      "露华蝉吸清，泥涂豕涤𧱲。",
      "缅怀桑苎经，何啻易牙味。",
      "笋笼开龙团，蓬门静雀罻。",
      "愿迟高轩过，同听瓶笙沸。"
    ]
  },
  {
    "id": "adcfe4db1be02a1ef11cbe631a997d95",
    "title": "粤王台歌",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "阿房宫阙飞赪灰，鸿沟战垒乌云颓。炎荒唾手属一尉，龙蟠虎踞风云开。",
      "贲禺营度比鄠杜，岭峤材木同甫徕。远拓苍梧作围障，近临沧海如浮杯。",
      "当时淩云恣遐眺，中原逐鹿嗤尘埃。刘项平生只尔汝，韩彭以下真舆台。",
      "黄屋左纛儿戏罢，翠羽桂蠹庭宝来。英雄识时竟如是，蛮夷称长诚壮哉。",
      "巍巍岩城镇南服，遗址吊古披荆莱。草泽雄基阅千载，山川霸气淩九垓。",
      "裨瀛环络今指掌，岛屿罗布如数枚。穷黎流广受朘剥，异类苛虐谁矜哀。",
      "髡钳自古有异士，佣保何地无奇魁。虬髯藉手扶馀外，徐市传业神山隈。",
      "一驰汉使奉正朔，永为藩服无嫌猜。吁嗟乎，推排世变成际会，安知后无陆贾来登台。"
    ]
  },
  {
    "id": "adcfe4db1be02a1e157b57546101fd43",
    "title": "拟山谷溪上吟",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "日日溪上游，孤怀豁芳时。",
      "野望开百里，草绿无险夷。",
      "春水含轻烟，春山媚睛曦。",
      "清风如招邀，散发相遨嬉。",
      "耽此脱尘想，奚为临觞悲。",
      "阅世恒河沙，叠逝弃若遗。",
      "得丧讵万态，千载滋然疑。",
      "伊吕与巢由，成就自有宜。",
      "亦如当春华，秾素互效奇。",
      "独惜伤心人，郁郁负所期。",
      "三良荆轲辈，生死志不移。",
      "徒令吊古者，过塳涕涟洏。",
      "嗟哉青史名，不及归来辞。",
      "饮酒复止酒，春风果何知。"
    ]
  },
  {
    "id": "adcfe4db1be02a1e5062a7501f21c9f7",
    "title": "仲春雪霁游邓尉放舟出葑门作",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "中吴富岩壑，颇为城市隔。",
      "悠悠入山心，东风催蜡屐。",
      "晴郊淡如烟，鸣舻听闲适。",
      "五湖春水生，许我分鸥席。"
    ]
  },
  {
    "id": "adcfe4db1be02a1e7a45a7e2afa8a104",
    "title": "木渎",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "入山不厌深，近山居亦好。",
      "灵岩与穹窿，庭闼贮瑰宝。",
      "苍苍乔木色，石塘净如扫。",
      "几辈林下公，菟裘愿终老。",
      "市集橛头船，家藏箭子稻。",
      "方笑商颜中，沈冥啖芝草。"
    ]
  },
  {
    "id": "adcfe4db1be02a1ebf8e7a6fc70da47e",
    "title": "肩舆入山至圣恩寺",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "山深溪渐狭，箯舆替轻𦨣。",
      "陟冈赴修径，度林拂横条。",
      "诸巘时异色，万松如涌潮。",
      "前趋蚁磨旋，后顾螺鬟招。",
      "豁然见平楚，湖波相拱朝。",
      "精蓝据地脉，飞宇淩峰椒。",
      "名区识初祖，培塿皆废祧。",
      "跻攀自兹始，萝磴风萧萧。"
    ]
  },
  {
    "id": "adcfe4db1be02a1ec0aecb44a500c467",
    "title": "还元阁",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "丹梯起杰构，陡出松桧顶。",
      "置身何缥缈，眦皆入涬溟。",
      "睛晖荡朝昏，全湖辨畦町。",
      "眷怀王宋作，一代留遗馨。",
      "骖鸾讵易期，尘梦聊一醒。"
    ]
  },
  {
    "id": "adcfe4db1be02a1e165cb0c543ee71cf",
    "title": "潘园观彭刚直公画梅",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "虬柯拔地劲如铁，一曲晴廊贮香雪。笔痕墨晕皆不知，池畔清波照孤洁。",
      "缟衣仙人世外姿，空山癯士岁寒节。漫向寻常枝蕊间，煮石逃禅话优劣。",
      "自古乾坤赖清气，亦同姜桂耐含啮。魏徵妩媚真天然，始识花中有奇杰。",
      "铜井铜坑十万株，春风过眼还斯须。屹然素壁镇山物，月夜环佩仙灵趋。",
      "风流耆旧今销歇，梦想中兴闲岁月。挥毫点染太平春，飒爽犹疑动毛发。",
      "我来花下停扁舟，林逋孤调惭公俦。但祝参天乔木护此画，东南半壁春长留。"
    ]
  },
  {
    "id": "adcfe4db1be02a1e6366e8e33ff6245f",
    "title": "泛舟虎阜因吊五人之墓自春徂夏盖三至矣",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "近郊月一至，厓藓手剔扫。",
      "名山有真面，愈熟乃识好。",
      "前鱼弃习见，佳境在曲缭。",
      "正如旧读书，不厌数探讨。",
      "雨后岩气蒸，奇馥发卉草。",
      "上下万绿中，皎然石梁道。",
      "坐看夕阳色，顿觉异春昊。",
      "休羡住山僧，云烟阅暮早。"
    ]
  },
  {
    "id": "adcfe4db1be02a1e6366e8e331a1bfc5",
    "title": "泛舟虎阜因吊五人之墓自春徂夏盖三至矣",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "粼粼山塘水，长堤抱孤峰。",
      "突兀见题石，烈士留遗封。",
      "松桧一径阴，但有花佣逢。",
      "逡巡日下影，寂寞苔上踪。",
      "世风习柔靡，众醉如酒浓。",
      "义愤发卑贱，难驯气犹龙。",
      "至今埋骨地，劲草生葱龙。",
      "出门白鸥起，心警疏林钟。"
    ]
  },
  {
    "id": "adcfe4db1be02a1e6366e8e35f18cc67",
    "title": "泛舟虎阜因吊五人之墓自春徂夏盖三至矣",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "兹邱难培塿，兴废更岁月。",
      "清渊玉凫沈，宝气照华阙。",
      "壮哉夫椒军，三年竟报越。",
      "如何麋鹿游，霸业旋销歇。",
      "艰危间世有，愚者但营窟。",
      "抉眼怜孤臣，苦口谋曲突。",
      "平生志五湖，所遇常触发。",
      "莫笑沧浪吟，临流思解袜。"
    ]
  },
  {
    "id": "adcfe4db1be02a1e165345dc1e7e0fa3",
    "title": "偕易宝甫顾亚蘧游杜曲少陵原次韵",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "不见开元天宝年，胜地犹以诗人传。",
      "诗人陈迹更何许，阅世惟有杜曲田。",
      "秦关梦想昔未涉，频来宁谓非前缘。",
      "五陵佳气久寂寞，今谈形势嫌稍偏。",
      "昆明扬灰曲江涸，荒坰吊古费讨研。",
      "城南水木仅留此，促游晴鸟破晓眠。",
      "忽逢新绿涤愁眼，快如枥马得美鞯。",
      "南山坐对少尘土，平川历历疏清泉。",
      "小桃一株最娟好，皎然独立含春烟。",
      "羁人此兴岂常适，欲去林外还停鞭。",
      "谁云儒冠苦相误，流离恩厚惭身便。",
      "乾坤变态况催迫，犹如百级未造巅。",
      "麻鞋千里复奚补，徒令乡国心魂牵。",
      "乐游古原近突兀，萧萧落日真堪怜。",
      "吁嗟先生饱世难，莫将苦句吟风前。"
    ]
  },
  {
    "id": "adcfe4db1be02a1e86390b536364a90c",
    "title": "叔进亚蘧和诗相靳而怒余次韵解之",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "顾子诗才横八区，风情放诞如佚姝。",
      "郑子覃思味古腴，珊珊骨相世所无。",
      "菊芳兰秀并时作，两贤相厄剧甚恶。",
      "俊谐虐谑争飙驰，供我抚掌一笑乐。",
      "劝君绝口丧乱时，三匝谁得安栖枝。",
      "愿君息心阿堵许，一片那为干净土。",
      "障面王公休避尘，杖策邓禹总笑人。",
      "讵甘穴处类伏鼠，或复形势夸剪鹑。",
      "来从牧圉我稍久，谨敛心魂苦相守。",
      "春浅愁萦杜曲花，年荒味淡新丰酒。",
      "千端万绪殊茫茫，浮云身外皆寻常。",
      "宵起但看星斗炯，朝坐又厌尘沙黄。",
      "人生有情谁遣此，空谷闻音辄相喜。",
      "书少频烦送一瓻，句捷同应斗十纸。",
      "东海鲁连良可师，解纷排难凭吾诗。",
      "一邱之貉聊尔尔，奚论谁黠复谁痴。"
    ]
  },
  {
    "id": "adcfe4db1be02a1e5bfcf8c8b3ea9c96",
    "title": "廉惠卿携家养疴潭柘山中吴夫人芝瑛书金刚经留寺属题句",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "石门未践康乐约，法云惊堕彩鸾书。",
      "人间忧患不到处，想见拈毫能自如。",
      "散花一室疗孤愤，商略名山赋招隐。",
      "愧我误落尘网深，碧涧红泉不知近。"
    ]
  },
  {
    "id": "adcfe4db1be02a1edbb3dcc03f30aac3",
    "title": "吴颖芝前辈属题先德两代孝行并送出守粤东",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "以孝治天下，自昔有明训。",
      "求忠必于此，源清流乃润。",
      "世风日以颓，内行修者谨。",
      "邪说寖披猖，彝伦显排摈。",
      "直忧天性漓，遑论国纲振。",
      "颇闻殊方言，族制觇化进。",
      "孝为我宗教，万行由导浚。",
      "谓贯去来今，范围至闳峻。",
      "国粹果常存，薄俗庶能镇。",
      "勾吴至德裔，百世垂令闻。",
      "峨峨两先生，家法徵豫顺。",
      "循陔膳弥馨，凿楹书可捃。",
      "闺门见雍穆，乡里化悁忿。",
      "济美绰楔题，旧德瞽宗馂。",
      "为善畏人知，种福乃常分。",
      "家得子孙贤，天池鹏翼运。",
      "讲幄勤献纳，词林数才俊。",
      "大用众所期，暂出守边郡。",
      "伏陛二三策，去国见诚荩。",
      "忠孝结主知，庭闱荷清问。",
      "时艰正需贤，遭遇天不靳。",
      "君亲两无负，斯语吾能信。"
    ]
  },
  {
    "id": "adcfe4db1be02a1ee39726f806870793",
    "title": "伏庐画竹歌为陈仲恕作",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "先生画松得松骨，兴来又为竹写真。",
      "以竹比松似清瘦，逸气盘礡同轮囷。",
      "亭亭立干依傍绝，千枝万叶脉络循。",
      "若非成竹胸中具，岂能肤末求钩皴。",
      "此君品格迥殊俗，天倪未洽终不伦。",
      "先生直节世所罕，峻洁不受一点尘。",
      "风潇雨晦郁孤抱，却展清阴能庇人。",
      "身备竹德能肖竹，惟有故似无淄磷。",
      "子猷日对意不厌，与可老来笔更神。",
      "朝挥十幅转遒健，夕点数个皆嶙峋。",
      "龙吟凤啸各有态，霜根露箨中含春。",
      "世宝琼琚竞挂壁，相马神骨谁方歅？",
      "海内风烟早澒洞，渭川即是羲皇民。",
      "载画归装洵乐事，依依梅柳迎江津。",
      "寿宴图开更商略，仙侣妙迹鸥波邻。",
      "季方爱画亦成癖，百梅辑谱稀世珍。",
      "玉叉锦贉互欣赏，岁寒相友怡怡亲。",
      "先生劭德进未已，聊籍小物窥鸿钧。",
      "昔以虬柯为我寿，萧斋谡谡云生鳞。",
      "数竿烟雨更乞取，石交永与盟松筠。"
    ]
  },
  {
    "id": "adcfe4db1be02a1edf9027e4bfd5ad87",
    "title": "冯叔莹仿元人用东坡诗意绘草虫七种属题",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "东坡磊落人，赋物何曲肖。",
      "君画如其诗，天机转清妙。",
      "正于芥子中，光芒烛龙耀。",
      "蠕动天地间，鼓荡谁所召。",
      "纷挐蛮触争，惨淡虫沙吊。",
      "寓言十八九，蒙庄庶同调。"
    ]
  },
  {
    "id": "adcfe4db1be02a1ebae122366aa9958c",
    "title": "癸酉八月宴于藏园重为蓬山话旧之会主人出观明内府钞本洪氏翰苑群书以长句纪之",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "藏园主人晁陈俦，口数四部悬河流。",
      "当筵出示中秘册，玉堂掌故资谈诹。",
      "景严仍世袭清秩，由唐至宋遗编搜。",
      "惜哉三卷仅存二，文渊著录源流周。",
      "传刻但见鲍渌饮，赫蹄小字虽清遒。",
      "那及天家精写本，朱丝玉版光银钩。",
      "拜经意园递藏弆，森然法物同图球。",
      "宋刊无传旧钞贵，摩挲古泽开昏眸。",
      "此书采掇讫北宋，南渡以下宜博收。",
      "同时汴京述故事，麟台程监称其尤。",
      "中兴两录绍厥后，益公一卷附集留。",
      "元代文物逊唐宋，秘监有志王商修。",
      "明推黄廖两钜制，详略互见相挹抔。",
      "斯并典故之渊薮，允宜苍萃供讨蒐。",
      "昭代作述益美备，两度敕撰辉瀛洲。",
      "煌煌十门六四卷，入海求珠山采镠。",
      "竹垞道古擅博雅，梧门述今劝加裒。",
      "私家专著遂罕继，后轸未免惭前辀。",
      "即今瀛亭没烟莽，欲语铜狄凄清秋。",
      "年年汐社呼旧侣，犹藉壶觞相喔咻。",
      "羡君园林宜大隐，轮云高覆藏书楼。",
      "愿陈箧书恣纂录，百年坠绪宣沈幽。",
      "柱下兰台不终废，承明侍从非俳优。",
      "斯文不泯关治忽，彼哉野言空蜌蜉。"
    ]
  },
  {
    "id": "adcfe4db1be02a1ee8a4dd91ac9e9ed1",
    "title": "梁溪有杰士一首为孙伯瑜舍人作",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "梁溪有杰士，弱冠膺乡举。",
      "天赋权奇才，志欲清寰宇。",
      "江左昔震荡，守望集亚旅。",
      "伏莽郊坰遍，阴为寇心膂。",
      "溃防忧蚁穴，擿奸敏钩距。",
      "破壁发迅雷，禽渠等捕鼠。",
      "兵机在伐谋，郡邑赖安堵。",
      "论功拜优擢，清职登禁御。",
      "当日物望隆，拭目观建树。",
      "犹思科目进，神山竟风阻。",
      "中年淡荣利，高蹈谢簪组。",
      "济时好身手，终作渔樵侣。",
      "昆季咸桢干，子弟亦龙虎。",
      "文学兼循良，家声振遗绪。",
      "眷兹揽揆辰，百年如过羽。",
      "桑海屡迁移，谁堪任艰钜。",
      "一匡待微管，九原思随武。",
      "述德世泽长，风霜郁尊俎。"
    ]
  },
  {
    "id": "adcfe4db1be02a1e97c3f1da7714e4ed",
    "title": "胡绥之雪夜校书图",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "万事须定力，热客那得知。",
      "岂独功名际，为学亦如之。",
      "先生性耐冷，一定息百驰。",
      "不裘亦不炉，寒镫炯炯时。",
      "孤神砺朗鉴，蕃变衷群疑。",
      "会心图中见，得力良在兹。",
      "等身书早成，归隐吴山陲。",
      "萧萧落木庵，把臂堪追随。",
      "冷味谁共喻，经师更人师。",
      "愧我尘埃中，强效冰雪诗。"
    ]
  },
  {
    "id": "adcfe4db1be02a1e841bff0ab18d5554",
    "title": "望江上诸山",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "一山崛起一山伏，三十三山都在目。春申之渊延陵碑，千古风流耀江簏。",
      "我生少小客幽燕，太行恒岳思跻巅。今来故乡览山水，江花江鸟相新鲜。",
      "却恨沧桑经世乱，山水犹存风景换。浮远亭空起暮烟，秦望峰青迷古观。",
      "望气郁郁复苍苍，江岸巉岩江水长。不信此中竟寂寞，百年人物成天荒。",
      "君不见，鹅鼻湾前怒涛怒，天险金汤国恃固。莫使千秋吊古人，徒向江头眺云树。"
    ]
  },
  {
    "id": "adcfe4db1be02a1e3a00ba19543256b9",
    "title": "长泾北里许有水村曰独渔又曰读圩秋日闲步过之喜其萧野笑与同人约言他日卜筑之计",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "舍北散闲步，秋原见烟树。",
      "水边得一村，彳亍斜通路。",
      "临流几人家，时于竹间露。",
      "篱舍乐鸡犬，溪石习鸥鹭。",
      "噫嘻此何地，令我生远慕。",
      "青山隔林看，红叶当门护。",
      "傥得读书庐，便作武陵住。",
      "他日风尘中，定应眷南顾。"
    ]
  },
  {
    "id": "adcfe4db1be02a1e912d7de1f301c7b1",
    "title": "过焦山门",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "海门峙江中，洪流束泱漭。",
      "夕阳送轻舟，清风来五两。",
      "过峡速如驶，山容共俯仰。",
      "一山耸壁崖，一山郁林莽。",
      "帆映两山青，篙击乱石响。",
      "恰接中浤势，黄流溯远上。",
      "眼前浮玉峰，秋痕入萧爽。",
      "击楫兴自豪，杖策景空想。",
      "吾生果何为，波涛亟来往。",
      "渔人独自闲，晚潮时举网。"
    ]
  },
  {
    "id": "adcfe4db1be02a1e17fd3c52b865ec55",
    "title": "晓渡瓜洲",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "夜泊金山下，晓渡瓜洲口。",
      "枕边闻橹声，蒲牢尚遥吼。",
      "起望大江中，雾气亘八九。",
      "日出远溆明，水城见如斗。",
      "溯流舟忘迟，近港觉行久。",
      "渐看帆樯聚，舟人互呼友。",
      "风色招大旗，霜痕入江柳。",
      "回望金焦山，青青辨还否。",
      "行人喜逾险，鱼市趁沽酒。",
      "扬州咫尺间，舣舟亭午后。"
    ]
  },
  {
    "id": "adcfe4db1be02a1ee5a2b01bb1aa332d",
    "title": "感遇三首",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "朔风河上号，黯黯天将夕。",
      "落日云气黄，波涛自腾拍。",
      "逆流舟徘徊，中有孤怀客。",
      "欲退无停区，欲行势复格。",
      "噫嘻人世间，此境殊相迫。",
      "何以涉艰危，踌躇百忧积。"
    ]
  },
  {
    "id": "adcfe4db1be02a1ee5a2b01b424ff03b",
    "title": "感遇三首",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "天寒百卉腓，丛柯振落槁。",
      "亭亭孤生树，雕零每苦早。",
      "昔时桃李秾，转眴靡秋草。",
      "荣枯乃常理，贤知非能保。",
      "所赖耐岁寒，冬心自含抱。",
      "君看青阳归，清阴覆行道。"
    ]
  },
  {
    "id": "adcfe4db1be02a1ee5a2b01b8076ade1",
    "title": "感遇三首",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "独鹤东南飞，身迥心自违。",
      "云霄纵高举，此去何时归。",
      "虽脱牢笼患，却怜俦侣稀。",
      "四顾廖廓外，不知曷所依。",
      "上警霜露变，下视关河微。",
      "鲲弦一再鼓，苦调知原希。"
    ]
  },
  {
    "id": "adcfe4db1be02a1e05e0c3fad6d2a527",
    "title": "雨后由众兴抵顺河集旅舍烦郁走笔书壁",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "秋霖虽止晴色微，低烟亘冱笼晚霏。",
      "道旁积水深没踝，蒙蒙时尚沾车帏。",
      "疲骡努力汗被靷，车中瑟缩拥湿衣。",
      "百里朝发迫日暮，近村灯火光依依。",
      "逆旅庭坳泛泥漉，暗檐蝙蝠惊人飞。",
      "下车小憩酌浊酒，坐看泥豕拖潦归。",
      "仆夫太息祝天霁，乃复时坠雨点稀。",
      "明朝霁否未可卜，计程恐与心相违。",
      "忽忆已是中秋节，月色苦被痴云围。",
      "极目燕山在西北，阴晴千里果是非。",
      "遥知老母盼游子，稚女亦解望清晖。",
      "安得西风起天末，吹散沈翳如一挥。",
      "长天空明绝遮蔽，周道如砥其庶几。",
      "行者无忧居者乐，吾之受赐不己肥。",
      "吁嗟世路本多阻，能如意事尤几希。",
      "诗成书壁更漏转，风声飒飒敲窗扉。"
    ]
  },
  {
    "id": "adcfe4db1be317d33c2a42ed00567381",
    "title": "鼓门夜泛",
    "authorName": "柯汝贤",
    "authorId": "adcfe4db1be317d3d1457b72d1457b72",
    "dynasty": "清",
    "content": [
      "打鼓门中泛，纡回水两歧。",
      "平湖山倒影，古树鸟啼枝。",
      "湾曲风多换，岭高月出迟。",
      "鸡声泉落峡，龙睡客探骊。",
      "瞬息谯楼近，崚嶒古刹危。",
      "几曾沧海望，气象万千时。"
    ]
  },
  {
    "id": "adcfe4db1be8a8ff25f8144466a91f1c",
    "title": "重游陶然亭",
    "authorName": "张印",
    "authorId": "adcfe4db1be8a8ffd1457b72d1457b72",
    "dynasty": "清",
    "content": [
      "弹指流光过，重来岂等闲。",
      "澄怀酬短景，揽泪惜残山。",
      "柳影当门碎，苔花上砌斑。",
      "旧题无一在，秋意满禅关。"
    ]
  },
  {
    "id": "adcfe4db1be8a8ff0a0ceffd2a124204",
    "title": "今朝呈外",
    "authorName": "张印",
    "authorId": "adcfe4db1be8a8ffd1457b72d1457b72",
    "dynasty": "清",
    "content": [
      "今朝天放霁，徙倚向空园。",
      "碧藓生缘壁，新篁长过门。",
      "石奇饶画意，茶苦入诗痕。",
      "及取公馀意，归来共一尊。"
    ]
  },
  {
    "id": "adcfe4db1be8a8fffb3ec35d766e6f9b",
    "title": "春晓",
    "authorName": "张印",
    "authorId": "adcfe4db1be8a8ffd1457b72d1457b72",
    "dynasty": "清",
    "content": [
      "春酲无一宿，破晓意翛然。",
      "苦乏清新句，来全淡宕天。",
      "细花如媚我，时鸟与催年。",
      "美景行消歇，欢愉及眼前。"
    ]
  },
  {
    "id": "adcfe4db1be8a8ff0960a7a5923b8bef",
    "title": "初抵闽中",
    "authorName": "张印",
    "authorId": "adcfe4db1be8a8ffd1457b72d1457b72",
    "dynasty": "清",
    "content": [
      "吾爱闽中好，从难笔墨传。",
      "编民蛇有户，课税蛎成田。",
      "灌木经年碧，寒花入腊然。",
      "万山青不断，直到海门边。"
    ]
  },
  {
    "id": "adcfe4db1be8a8ff9f5a479000e4c3c3",
    "title": "思亲",
    "authorName": "张印",
    "authorId": "adcfe4db1be8a8ffd1457b72d1457b72",
    "dynasty": "清",
    "content": [
      "春随客到家，故国渺天涯。",
      "竹称幽人影，梅馀隔岁花。",
      "山高时有雪，海近晚多霞。",
      "看取思亲意，年来鬓已华。"
    ]
  },
  {
    "id": "adcfe4db1be8a8ffb9c8a04eebc30ca4",
    "title": "坐雨",
    "authorName": "张印",
    "authorId": "adcfe4db1be8a8ffd1457b72d1457b72",
    "dynasty": "清",
    "content": [
      "谁谓春光好，新来雨更多。",
      "南归无一可，北思更如何。",
      "诗句生残夜，年华付逝波。",
      "明朝天霁否，尚拟墓门过。"
    ]
  },
  {
    "id": "adcfe4db1be8a8ffc9c39555f21c49bf",
    "title": "寄听庵兄",
    "authorName": "张印",
    "authorId": "adcfe4db1be8a8ffd1457b72d1457b72",
    "dynasty": "清",
    "content": [
      "闻道东南美，湖山入眼亲。",
      "诗书无事业，冠剑尚风尘。",
      "闽越平生梦，江关咫尺身。",
      "岁寒宜自玉，家有倚闾人。"
    ]
  },
  {
    "id": "adcfe4db1be8a8ffe24c081ae4d77800",
    "title": "茧窝告成晓起遣兴",
    "authorName": "张印",
    "authorId": "adcfe4db1be8a8ffd1457b72d1457b72",
    "dynasty": "清",
    "content": [
      "秦中二月初，偶辟小瓜庐。",
      "人倦胜判酒，花疏称读书。",
      "持颐思昨梦，整发答新居。",
      "及取春光好，他时恐不如。"
    ]
  },
  {
    "id": "adcfe4db1be8a8ffc4d62cda09fbdc2b",
    "title": "游大兄园亭",
    "authorName": "张印",
    "authorId": "adcfe4db1be8a8ffd1457b72d1457b72",
    "dynasty": "清",
    "content": [
      "物外此遗荣，天然野趣成。",
      "再来还系马，三请不烦莺。",
      "骨肉须臾意，乡关尔汝情。",
      "林深疑向晚，归路日偏明。"
    ]
  },
  {
    "id": "adcfe4db1be8a8ff665d607ec7846515",
    "title": "路过小姑山从湖口望大姑山",
    "authorName": "张印",
    "authorId": "adcfe4db1be8a8ffd1457b72d1457b72",
    "dynasty": "清",
    "content": [
      "放棹东南去，天寒岁向阑。",
      "子男同祀典，姊妹各名山。",
      "白点涛头影，青浮雨后鬟。",
      "古今时俯仰，人事太间关。"
    ]
  },
  {
    "id": "adcfe4db1be8a8ff76e60297f9cdd14e",
    "title": "燕台",
    "authorName": "张印",
    "authorId": "adcfe4db1be8a8ffd1457b72d1457b72",
    "dynasty": "清",
    "content": [
      "客次驱车此地过，孤城形势郁嵯峨。",
      "高秋树老栖鳷鹊，落日坟荒卧骆驼。",
      "访事已无知郭隗，伤心莫更说荆轲。",
      "十年燕草悬吾目，怕触萧风未敢歌。"
    ]
  },
  {
    "id": "adcfe4db1be8a8ffad5c80282e3940f2",
    "title": "途中远望",
    "authorName": "张印",
    "authorId": "adcfe4db1be8a8ffd1457b72d1457b72",
    "dynasty": "清",
    "content": [
      "料峭西风向晚天，黄茅乱石莽无边。",
      "骆驼卧地如拳大，鹰隼盘空作盖圆。",
      "钟后僧归松径雪，饭前渔泊柳堤烟。",
      "板舆忽忽青门进，可许归时此买田。"
    ]
  },
  {
    "id": "adcfe4db1be8a8ff52cb401e6f90f650",
    "title": "元夜有感",
    "authorName": "张印",
    "authorId": "adcfe4db1be8a8ffd1457b72d1457b72",
    "dynasty": "清",
    "content": [
      "寂寂衙斋向晚阴，金台回首几沉吟。",
      "月镫梦入当年事，晖草诗留此夜心。",
      "漫浪生涯过岁酒，飘零骨肉念家林。",
      "旁人莫便夸佳节，吾思春前已许深。"
    ]
  },
  {
    "id": "adcfe4db1be8a8ffca88b59646d01883",
    "title": "病起",
    "authorName": "张印",
    "authorId": "adcfe4db1be8a8ffd1457b72d1457b72",
    "dynasty": "清",
    "content": [
      "衙鼓冬冬夜四更，空闺无籁断人行。",
      "几微花影月吞吐，三两竹声风送迎。",
      "镫意做寒如许倦，药烟遮梦有馀清。",
      "经旬病起浑闲事，眼见秋残猛一惊。"
    ]
  },
  {
    "id": "adcfe4db1be8a8ff2a1f50396852e9f7",
    "title": "春日寄怀",
    "authorName": "张印",
    "authorId": "adcfe4db1be8a8ffd1457b72d1457b72",
    "dynasty": "清",
    "content": [
      "都道还乡梦自恬，闲居无事转多嫌。",
      "天时变幻无裘葛，家政生疏到米盐。",
      "行菜更凭谁抱瓮，焚香只合独垂帘。",
      "算来一事差强意，春笋登盘价最廉。"
    ]
  },
  {
    "id": "adcfe4db1be8a8ff772e8078480f9732",
    "title": "闻夫子将回驻西安书寄",
    "authorName": "张印",
    "authorId": "adcfe4db1be8a8ffd1457b72d1457b72",
    "dynasty": "清",
    "content": [
      "戎马问关未了期，一春如梦耐人思。",
      "唐陵西去吹沙暗，秦岭东回出雾迟。",
      "诗句会成穷事业，年光几换旧须眉。",
      "归来看取青尊在，留意公馀话片时。"
    ]
  },
  {
    "id": "adcfe4db1be8a8ffd91160b2e68dd583",
    "title": "赠听庵兄",
    "authorName": "张印",
    "authorId": "adcfe4db1be8a8ffd1457b72d1457b72",
    "dynasty": "清",
    "content": [
      "六年翘首望南天，此日青门喜暂还。",
      "湖水化为诗句好，岳云照见鬓毛斑。",
      "家人聚散惊如梦，公暇过从拾一闲。",
      "多少时光抛马上，须臾情话亦忻然。"
    ]
  },
  {
    "id": "adcfe4db1be8a8ff498b50299b6e71bf",
    "title": "别秦中亲故",
    "authorName": "张印",
    "authorId": "adcfe4db1be8a8ffd1457b72d1457b72",
    "dynasty": "清",
    "content": [
      "人生聚散等浮萍，九载茫茫一梦醒。",
      "握手恐劳坚后约，掉头莫笑少乡情。",
      "终南马首愁难见，灞水关前惜此行。",
      "今日将雏何处去，也同春燕暂南征。"
    ]
  },
  {
    "id": "adcfe4db1be8a8ff3046fcc16d28f3bb",
    "title": "寒食",
    "authorName": "张印",
    "authorId": "adcfe4db1be8a8ffd1457b72d1457b72",
    "dynasty": "清",
    "content": [
      "门巷今朝正卖饧，数椽暂借主人情。",
      "试看老屋栽花遍，肯放春愁逐草生。",
      "东去江流催世事，南征诗卷谢时名。",
      "客中容易过佳节，苦雨凄风不满城。"
    ]
  },
  {
    "id": "adcfe4db1be8a8fffc769ece486a9f40",
    "title": "写兰",
    "authorName": "张印",
    "authorId": "adcfe4db1be8a8ffd1457b72d1457b72",
    "dynasty": "清",
    "content": [
      "望望楚天云，月坠秋江冷。",
      "帝子魂不来，为写一枝影。"
    ]
  },
  {
    "id": "adcfe4db1be8a8ff2a80dcb86d3d1f64",
    "title": "风雨",
    "authorName": "张印",
    "authorId": "adcfe4db1be8a8ffd1457b72d1457b72",
    "dynasty": "清",
    "content": [
      "秋雨秋风作许哀，空廊无语自徘徊。",
      "平生解取须臾达，只有今愁遣不来。"
    ]
  },
  {
    "id": "adcfe4db1be8a8ff334facb5a8f4bd73",
    "title": "金山",
    "authorName": "张印",
    "authorId": "adcfe4db1be8a8ffd1457b72d1457b72",
    "dynasty": "清",
    "content": [
      "秋风小泊广陵船，金碧楼台淡晚烟。",
      "夜半鱼龙闻笛起，波涛卷梦落南天。"
    ]
  },
  {
    "id": "adcfe4db1be8a8fffe55ba178689f502",
    "title": "过鸳鸯湖",
    "authorName": "张印",
    "authorId": "adcfe4db1be8a8ffd1457b72d1457b72",
    "dynasty": "清",
    "content": [
      "一船稳载一家人，名字沿江听最真。",
      "多少风前双水宿，阿侬生与白鸥邻。"
    ]
  },
  {
    "id": "adcfe4db1be8a8ff6a450b2fea6a7134",
    "title": "吴山",
    "authorName": "张印",
    "authorId": "adcfe4db1be8a8ffd1457b72d1457b72",
    "dynasty": "清",
    "content": [
      "远嫁天涯独怆神，岁寒犹是未归身。",
      "可怜第一峰头望，只见江潮不见人。"
    ]
  },
  {
    "id": "adcfe4db1be8a8ff09faafdfa764bdf6",
    "title": "学诗",
    "authorName": "张印",
    "authorId": "adcfe4db1be8a8ffd1457b72d1457b72",
    "dynasty": "清",
    "content": [
      "洗心栖沕穆，渊渊鸣天籁。缅怀汉班妃，何事日怨艾。",
      "扇固有时捐，月亦有时晦。乃思恩爱重，不共秋风退。",
      "我诗取怡情，凡百人不逮。寒燠听造化，盈亏置度外。",
      "不淫不伤旨，默与《关雎》会。"
    ]
  },
  {
    "id": "adcfe4db1be8a8fff67f29683b70e113",
    "title": "读班大家传有感",
    "authorName": "张印",
    "authorId": "adcfe4db1be8a8ffd1457b72d1457b72",
    "dynasty": "清",
    "content": [
      "忆昔侍笔砚，群籍纷披搜。我母时禁止，夺书或父尤。",
      "父时告我母，曾闻大家不。表志迈迁史，笔削追《春秋》。",
      "六宫席前拜，融续门下收。子成荷母荫，亦封关内侯。",
      "而我闻之喜，逸气同云遒。迄今读其书，颜色惨以愀。",
      "史必三长具，宁独词藻优。倢伃固家学，左谢安能俦。",
      "我才远不逮，古人良可求。勖哉闺门内，掩卷神与游。"
    ]
  },
  {
    "id": "adcfe4db1be8a8ff8792b76a5d325f64",
    "title": "夫子植梅棠于寄园诗以纪之翌日复以二株置庭前索余作因次元韵",
    "authorName": "张印",
    "authorId": "adcfe4db1be8a8ffd1457b72d1457b72",
    "dynasty": "清",
    "content": [
      "春禽啄破青苔封，吟人未到先游蜂。",
      "晓日时正三竿红，此花允合精庐供。",
      "荷锸先薙菅与蓬，位置无使遮西峰。",
      "是何娉婷姿态工，效颦宁比施家东。",
      "重萼叠跗不概见，星冠霞佩神女同。",
      "一留伴我一归翁，翁能无愧身龙钟。",
      "云收雨卷香何许，睡起月下还相逢。",
      "桃李夭郁一扫空，杨妃姊妹肌多丰。",
      "垂丝持较铁干罕，铃索将护吾宁慵。"
    ]
  },
  {
    "id": "adcfe4db1be8a8ff4260ca585d4a2e50",
    "title": "夫子九日游黑窑厂归以诗见示作此广之",
    "authorName": "张印",
    "authorId": "adcfe4db1be8a8ffd1457b72d1457b72",
    "dynasty": "清",
    "content": [
      "天宇湛空明，人意益惝恍。",
      "矧此菊花时，秋阴失俯仰。",
      "人生无百年，及时当自放。",
      "我家梁伯鸾，欣然杖策往。",
      "缓步登高冈，四顾胸怀敞。",
      "左拂碣石云，右瞻滹沱瀁。",
      "瞬息明月来，暮色四山苍。",
      "星光逗遥岑，野火越林莽。",
      "郁郁草木香，浩浩风烟爽。",
      "既醉柴桑酒，欲卧葛陂杖。",
      "归来夸所见，历历如视掌。",
      "忆昔客东海，侍亲泰岳上。",
      "夜共白云眠，晨观初日昶。",
      "海涛破诗声，天风振羽氅。",
      "洵哉为大观，视此直粪壤。",
      "忽忽逾十年，抚今空念曩。",
      "何日谢簪组，我为办屐两。",
      "携手共入山，五岳恣探裳。",
      "胡为久居此，穷年困尘鞅。",
      "蛩音时自容，蛛丝婴彼网。",
      "相对默无言，大有出尘想。"
    ]
  },
  {
    "id": "adcfe4db1be8a8ff7575d4f65f4f222a",
    "title": "种菜",
    "authorName": "张印",
    "authorId": "adcfe4db1be8a8ffd1457b72d1457b72",
    "dynasty": "清",
    "content": [
      "我性喜种植，况此多荒陂。",
      "春风吹浩荡，人意良迟迟。",
      "赤脚灶下婢，饭后辄酣嬉。",
      "亦欲课之读，目不识书诗。",
      "顾使把犁锄，欣然愿我随。",
      "荆榛既日辟，礧砢亦日夷。",
      "于此压豆筴，于彼播露葵。",
      "秋菘与春韭，燥湿相所宜。",
      "纵横有经纬，我心堪自师。",
      "中馈及暇日，到此神旷怡。",
      "会当微雨过，生理渐以滋。",
      "破土玉芽茁，临风翠叶披。",
      "哑然时失笑，暴富同贫儿。"
    ]
  },
  {
    "id": "adcfe4db1be8a8ff58e5877fe8c75ee5",
    "title": "谢秦中亲族",
    "authorName": "张印",
    "authorId": "adcfe4db1be8a8ffd1457b72d1457b72",
    "dynasty": "清",
    "content": [
      "秦中我故里，堕地未一归。",
      "客岁夫奉命，出藩来西陲。",
      "地方正苦战，蕃汉交相持。",
      "疮痍苦不起，宁复顾家为。",
      "今岁寄我书，属我板舆随。",
      "乡音喜入耳，秦关望崔岿。",
      "忆昔父谓我，吾土帝王畿。",
      "泰华称天险，泾渭襟带之。",
      "风俗本淳朴，犹有周公遗。",
      "我今远嫁女，能来事真稀。",
      "载念母与兄，今乃在京师。",
      "岂无外家亲，风雨系所思。",
      "跧伏已旬日，未敢使闻知。",
      "昨有远兄弟，叩门立我墀。",
      "我姑素钟爱，从不妇轻嗤。",
      "我夫久益敬，如宾无愆仪。",
      "我亦何所虑，我亦何所疑。",
      "所虑有官守，所疑人讪讥。",
      "回首顾阍者，人来善为解。",
      "咫尺天涯隔，此身有所羁。",
      "市上宁真虎，杯中宁真虺。",
      "持躬稍不慎，噬脐悔何追。",
      "愿保千金躯，勿为霜露欺。",
      "不死会相见，瓜代以为期。"
    ]
  },
  {
    "id": "adcfe4db1be8a8ffa6e54a085d1cfe46",
    "title": "送表弟下第南归",
    "authorName": "张印",
    "authorId": "adcfe4db1be8a8ffd1457b72d1457b72",
    "dynasty": "清",
    "content": [
      "南风吹面夏云凉，绿阴满地槐花黄。鸣蝉声里人怀乡，宝剑且愿腰间藏。",
      "平田麦熟烟漠漠，前有斑鸠后黄雀。驱车直下黄金台，转瞬明春献赋来。",
      "百年人事率如此，暂蹶霜蹄未为耻。白发萧萧正倚闾，归省晨昏胜甘旨。",
      "云胡不乐心如毁。"
    ]
  },
  {
    "id": "adcfe4db1be8a8ff66bf4920b561f7d9",
    "title": "读阮云台先生西洋米到纪事诗有感",
    "authorName": "张印",
    "authorId": "adcfe4db1be8a8ffd1457b72d1457b72",
    "dynasty": "清",
    "content": [
      "浚河要溯源，种木当护根。",
      "源窒流不畅，根伤叶不繁。",
      "我读文达诗，慨然生愁烦。",
      "以茶易外米，意在民食屯。",
      "虽云通有无，彼利难具陈。",
      "况乃减彼税，悬禁苦吾民。",
      "我荒彼鼓舞，我丰彼逡巡。",
      "价值贵贱间，操纵权在人。",
      "何异教子弟，跬步限家门。",
      "又不绝其交，奸徒滋攀援。",
      "父兄年日迈，子弟智在昏。",
      "一旦有不讳，人将倾我囷。",
      "会须辟田亩，努力事耕耘。",
      "岂容束手坐，终岁乞诸邻。",
      "区区执政者，瞢腾我无论。",
      "如何一代贤，亦复口津津。",
      "阃言不外出，谁为达天阍。"
    ]
  },
  {
    "id": "adcfe4db1be8a8ffc86d776c8125d704",
    "title": "寄阳湖张婉紃女史",
    "authorName": "张印",
    "authorId": "adcfe4db1be8a8ffd1457b72d1457b72",
    "dynasty": "清",
    "content": [
      "《汉书》阙八表，大家为续编。《周官》称绝学，宣文独专研。",
      "古来多闺秀，名氏世所贤。我朝论文派，阳湖谁开山。",
      "惜哉皋文子，刻苦不永年。有弟令馆陶，宛邻集曾镌。",
      "君为其淑女，卓尔家学传。去年寄我诗，选理精且坚。",
      "展卷再三读，清风生我前。隐写《柏舟》志，托兴穷风烟。",
      "宁直汉、魏继，悄然《三百篇》。奈何生不辰，晚遇益迍邅。",
      "自惭才力薄，与为翰墨缘。腼颜致短语，梦坠吴江边。"
    ]
  },
  {
    "id": "adcfe4db1be8a8ff60734678225fd062",
    "title": "自江头舟行至富阳",
    "authorName": "张印",
    "authorId": "adcfe4db1be8a8ffd1457b72d1457b72",
    "dynasty": "清",
    "content": [
      "溪山随岸旋，倏忽不知处。",
      "势若鹰隼疾，一折一回顾。",
      "泽中秋兰香，仿佛喷细雾。",
      "起看蒹葭丛，暝色浑欲暮。",
      "蜿蜒富阳城，眼前忽披露。",
      "塔层明斜阳，楼影蔽深树。",
      "风景诚大佳，人烟淡如许。",
      "审知兵火馀，益以淫霖注。",
      "默默正无言，扁舟抵前渡。"
    ]
  },
  {
    "id": "adcfe4db1be8a8ff033794f7fed334ba",
    "title": "赠荃女",
    "authorName": "张印",
    "authorId": "adcfe4db1be8a8ffd1457b72d1457b72",
    "dynasty": "清",
    "content": [
      "昔贤故有言，四海皆弟兄。矧我与尔母，俨如娥与英。",
      "尔更育于我，宁无骨肉情。今尔年既长，加姘礼告成。",
      "相从逾十载，念此摧人肠。忆我初嫁时，尔年尚孩婴。",
      "发燥两肩披，身高才几平。祖母仅有尔，视同掌珠擎。",
      "乡音异南北，语意苦不明。我身方京尔，尔乃避道行。",
      "我手方招尔，尔乃秋波横。我心时寒栗，恨难达我诚。",
      "幸尔日长大，视我如故常。晨知就我栉，夜知就我床，饥知就我食，寒知就我裳。",
      "有时我入厨，未解作南烹。尔乃私谓我，斫鱼当为羹。",
      "亦或逢节庆，未办效闽妆。尔复私谓我，红绳缠髻梁。",
      "中间生尔妹，未克尔扶将。祖母唤尔去，依依仍我傍。",
      "妹啼尔抱持，妹饥尔料量。须臾不舍我，谁谓非我生。",
      "祖母与我家，同出南轩张。虽则闽与秦，谱牒渺难详。",
      "祖母恒顾我，无视我姑嫜。我生未有女，不如呼我娘。",
      "祖母诚爱我，亦由尔回翔。有时我外家，迎迓我归宁。",
      "携尔与尔妹，偕行登我堂。我母恒谓我，此女何娉婷。",
      "我兄亦爱尔，每来辄叮咛。谓当善抚此，此真为我甥。",
      "尔貌实静好，尔性实端贞。舅时课尔字，笔画晰以清。",
      "亦或教尔读，上口声琅琅。尔父曩客陕，尽室胥留京。",
      "我时方小极，茶炉伴药囊。尔能解我意，凡事为摒挡。",
      "去岁父书来，属我即首程。祖母既老迈，我复体羸尪。",
      "沿途端赖尔，使我忘长征。尔父尝谓我，择婿当择良。",
      "苟中乘龙选，何必拘故乡。我本远嫁女，感此增彷徨。",
      "忍以己不欲，乃使儿身当。昨父告我婿，安定安吴杭。",
      "祖为大中丞，父亦京曹郎。婿年方及冠，头角颇峥嵘。",
      "近在国子监，读书行成名。我愿业已足，何事复泪滂。",
      "昨闻有书来，纳采今秋凉。百年难共守，去去时吞声。",
      "虽然我闻之，舅姑今在堂。随时进甘旨，亲手调羹汤。",
      "蘋蘩乃妇职，春秋妥烝尝。下有二伯姊，贞明称里坊。",
      "亦有弱弟一，风雨恒对床。宜念秭归义，勿使荆树戕。",
      "伉俪必以敬，乃觉恩爱长。有无俱黾勉，学业毋嬉荒。",
      "即或忤我意，举案当益庄。间有小不适，亦当身退藏。",
      "人道贵谦抑，天道忌盛盈。毋自恃门第，毋自亏簪缨。",
      "勉矣曹大家，女诫实堤防。早晚为人妇，从此去家庭。",
      "毋为娇憨态，亦毋心悲伤。祖母今老矣，尔母身早亡。",
      "惟我与尔父，年亦非壮强。尤悔尔知免，诰诫我当详。",
      "晶晶秋菊芳，馥馥丹桂香。朴质为此语，且置尔巾箱。",
      "一字算一泪，点点生珠光。"
    ]
  },
  {
    "id": "adcfe4db1be8a8ff98542347acab4372",
    "title": "望官道",
    "authorName": "张印",
    "authorId": "adcfe4db1be8a8ffd1457b72d1457b72",
    "dynasty": "清",
    "content": [
      "墙外即官道，秋高偶纵视。",
      "荒荒草半焦，兀兀寒烟起。",
      "前头谁家坟，白杨挂钱纸。",
      "我亦有先垄，我亦为人子。",
      "潼关咫尺地，春秋不一祀。",
      "望望落日斜，霜叶连山紫。"
    ]
  },
  {
    "id": "adcfe4db1be8a8ff43ea3f1bbfde6499",
    "title": "建溪途次梦刘氏姊感赋",
    "authorName": "张印",
    "authorId": "adcfe4db1be8a8ffd1457b72d1457b72",
    "dynasty": "清",
    "content": [
      "我昨浙中来，草木已黄落。",
      "一下建溪水，绿叶纷沃若。",
      "回念母在京，年已桑榆薄。",
      "同产有一姊，天乃夺之速。",
      "昨夜来入梦，颜色犹曩宿。",
      "肴馔既已陈，谓我食无肉。",
      "馎饦既已罄，犹索玉田粥。",
      "自言数年中，处境真荼毒。",
      "亦欲通消息，使令无僮仆。",
      "亦欲过谈心，往来车无轴。",
      "慰藉苦无词，姊乃放声哭。",
      "掩口劝勿声，忽尔视为辱。",
      "自揣姊何辜，遇人竟不淑。",
      "平生颇修谨，奚至占脱辐。",
      "复念秦与闽，道里五千足。",
      "姊宁有羽翰，远举如黄鹄。",
      "村鸡忽唱晓，豆大镫摇绿。",
      "倚枕自沉吟，此意日往复。"
    ]
  },
  {
    "id": "adcfe4db1be8a8ff1a9a9795d16b1ef5",
    "title": "除夕感怀",
    "authorName": "张印",
    "authorId": "adcfe4db1be8a8ffd1457b72d1457b72",
    "dynasty": "清",
    "content": [
      "廿年作客黄金台，有婿乘龙今归来。忽念远嫁向东越，萧然忍对残冬雪。",
      "此时我何忆，所忆母与兄。相望不相见，两地难为情。",
      "况母今年七十高，兄谋甘旨官京曹。潼关有家归不得，饥驱两鬓霜华飘。",
      "忆甘奉姑宣南住，不归旬日一把晤。往来数数将车迎，家常共话欢平生。",
      "不苦冻泥溅裙裤，但觉春风生户庭。一日夫婿下枢直，手携鹿尾称上赐。",
      "急索箧中旧貂裘，命质香醪谋一醉。留兄共饮午窗前，此中风味殊新鲜。",
      "半酣呼人迎我母，省识此乐真稀有。可怜年事多未完，犹道今朝二十九。",
      "我职中馈时入厨，洗手亦复同围炉。薄暮母去坐无语，始悟宵来已岁除。",
      "故乡胜似他乡远，我今来秦反愁惘。亦有梅花插胆瓶，依然狂雪大如掌。",
      "当时两家俨如一，今日一身难化两。儿女守岁不思眠，事事上心犹昔曩。",
      "白云飞处是京华，料母回头同此想。吁嗟！好花不久妍，好月不常圆。",
      "身为既嫁女，骨肉安得长为欢。母今不归我行去，天南地北相逢难，令人念此郁郁摧心肝。"
    ]
  },
  {
    "id": "adcfe4db1be8a8ff42fe621fb26a8741",
    "title": "从军行",
    "authorName": "张印",
    "authorId": "adcfe4db1be8a8ffd1457b72d1457b72",
    "dynasty": "清",
    "content": [
      "昔闻从军苦，今见从军乐。",
      "从军岂真乐，毋乃为残虐。",
      "我有灶下媪，全家住近洛。",
      "饭罢袖手闲，为我谈厓略。",
      "昨有潼关兵，新调来襄鄂。",
      "入市逢酒肆，牛羊恣大嚼。",
      "撒手出门去，佣保还诺诺。",
      "乘醉过青楼，应声奏箫籥。",
      "幸蒙垂爱怜，临行簪珥攫。",
      "一夕报贼来，远近惊风鹤。",
      "彼闻翻大喜，距踊如雀跃。",
      "沿途有村店，藉口制草屩。",
      "毫无造物仁，俨同敝赋索。",
      "一人不如意，千百横刀槊。",
      "民也告之官，县官惊以愕。",
      "投刺谒主帅，主帅殊落寞。",
      "身家与性命，畴不儿郎托。",
      "似此区区者，九牛一毛灼。",
      "掉头更不言，反是县官错。",
      "翌日拔队行，所在苦摽掠。",
      "有马不刍秣，十匹百匹捉。",
      "有兵不肩荷，前车后车缚。",
      "时或值商贾，搜求罄其橐。",
      "鞭夫如鞭狗，弹人如弹鹊。",
      "一事稍阻挠，首级立时落。",
      "一级银二钱，请赏向戎幕。",
      "娇姹谁家女，亦既成婚约。",
      "宁馨谁家儿，绕项金锁钥。",
      "女驮马上去，男系民前铎。",
      "夫婿蹑迹追，爷娘望尘扑。",
      "看看十里外，日已西山薄。",
      "明早见积骸，狼藉填沟壑。",
      "家人哭之恸，捶胸更拊膊。",
      "保正为报营，营中方饮酌。",
      "粉黛排屏风，珠宝堆山岳。",
      "开口未及说，身已贯木索。",
      "裍置大旗边，自分死锋锷。",
      "倏见缚鸡来，认得羽毛驳。",
      "今供役盘飧，昨食我稻穛。",
      "须臾兵尽醉，相邀纵六博。",
      "卢雉信口呼，金钱信手摸。",
      "想见傥来物，源源不一涸。",
      "乘间逃生归，思欲主帅吁。",
      "相距三百里，程途数日隔。",
      "男儿生胡为，恨不兵籍著。",
      "呜呼彼军人，此孽何可作。",
      "亦既客欺主，又复强凌弱。",
      "我闻湘泽间，近亦风声恶。",
      "岂无儿在家，岂无女出阁。",
      "一旦有兵役，宁能免鼎镬。",
      "天道信难知，作诗叩冥漠。"
    ]
  },
  {
    "id": "adcfe4db1be8a8ffb568a2f86e73905d",
    "title": "久雨颇为农患诗以祷之",
    "authorName": "张印",
    "authorId": "adcfe4db1be8a8ffd1457b72d1457b72",
    "dynasty": "清",
    "content": [
      "盗贼虽已远，有田无人耕。夫子久官此，四顾难为情。",
      "散赀给牛耔，俾各遂所生。流亡渐以集，秧稻亦纵横。",
      "丰登会有日，《击壤》歌承平。奈何天隐痗，一雨不肯晴。",
      "三农果何辜，今秋又无成。我家劣得饱，念彼泪如倾。",
      "作诗祷上帝，庶几鉴吾诚。"
    ]
  },
  {
    "id": "adcfe4db1be8a8fff2aa4de61d3db7fc",
    "title": "食山东白菜",
    "authorName": "张印",
    "authorId": "adcfe4db1be8a8ffd1457b72d1457b72",
    "dynasty": "清",
    "content": [
      "我本秦中女，复于京华长。",
      "每觉风雪天，此味口最爽。",
      "一自到南中，三餐蛤与蚌。",
      "腥臊辄欲呕，当筵失俯仰。",
      "虽有永福产，筋多嫌刺噪。",
      "晨起客叩门，来自青齐壤。",
      "贻我凡十株，磊落堆盆盎。",
      "我喜过所望，有似太牢飨。",
      "急授庖人术，唤集儿女赏。",
      "万羊耻过分，五鼎非夙想。",
      "但得咬菜根，从此谢尘鞅。"
    ]
  },
  {
    "id": "adcfe4db1be8a8ff30592c81237ef400",
    "title": "春日游西湖书院",
    "authorName": "张印",
    "authorId": "adcfe4db1be8a8ffd1457b72d1457b72",
    "dynasty": "清",
    "content": [
      "随遇可自适，要不如乡居。",
      "宁必入山深，始能得所娱。",
      "今晨会无事，驾言来西湖。",
      "四山政过雨，青翠沾衣裾。",
      "一奁春水活，荡漾靴纹疏。",
      "忽惊波面响，泼剌飞双鱼。",
      "天然管与弦，鸟声上下呼。",
      "时值生徒散，喜与儿女俱。",
      "坐久觉稍倦，槛外立须臾。",
      "邻妇见我来，挈儿更呼夫。",
      "生计不缝纫，辛苦惟耰锄。",
      "始悟南与北，风气绝相殊。",
      "见我尊无酒，命儿贷村酤。",
      "又见食无肉，命夫分社猪。",
      "情意颇殷挚，言语宁嫌粗。",
      "倏忽暝色来，匆匆将升舆。",
      "尚问湖蟹美，十月能来无。"
    ]
  },
  {
    "id": "adcfe4db1be8a8ff05afd1fb8bf11c8f",
    "title": "春日寄外",
    "authorName": "张印",
    "authorId": "adcfe4db1be8a8ffd1457b72d1457b72",
    "dynasty": "清",
    "content": [
      "庭前楼行树，墙头数点山。",
      "东风日过我，人意相与闲。",
      "世事灞桥水，一去无时还。",
      "群盗尚未息，俄顷生百患。",
      "军书急如火，严兵屯潼关。",
      "边功无足道，三叹临花间。"
    ]
  },
  {
    "id": "adcfe4db1be8a8ff9955143efceb24b5",
    "title": "纪梦",
    "authorName": "张印",
    "authorId": "adcfe4db1be8a8ffd1457b72d1457b72",
    "dynasty": "清",
    "content": [
      "昨夕梦见姑，颜色如平居。",
      "娓娓无他嘱，似怜妇貌癯。",
      "慎忽纵儿痴，刻苦宜诗书。",
      "女大理当嫁，教导宁区区。",
      "尔夫本儒素，家人生计疏。",
      "服官三十载，今乃一椽无。",
      "中馈端尔赖，语罢意不舒。",
      "一恸不自觉，醒来泪垂枯。",
      "音声犹在耳，镫影何模糊。",
      "孝养苦无及，念此徒欷歔。"
    ]
  },
  {
    "id": "adcfe4db1bf5ba19b015fa13d1a0a4a0",
    "title": "宫词",
    "authorName": "静照",
    "authorId": "adcfe4db1bf5ba19d1457b72d1457b72",
    "dynasty": "清",
    "content": [
      "到面东风只自知，燕花牌子手中持。",
      "椒房领得金龙纸，敕写先皇御制诗。"
    ]
  },
  {
    "id": "adcfe4db1bf5ba19b015fa13b7a75f62",
    "title": "宫词",
    "authorName": "静照",
    "authorId": "adcfe4db1bf5ba19d1457b72d1457b72",
    "dynasty": "清",
    "content": [
      "一树寒花冒雪开，幽香寂寂映妆台。",
      "女官争簇传呼近，知是鸾宫选侍来。"
    ]
  },
  {
    "id": "adcfe4db1bf5ba19b015fa1358119003",
    "title": "宫词",
    "authorName": "静照",
    "authorId": "adcfe4db1bf5ba19d1457b72d1457b72",
    "dynasty": "清",
    "content": [
      "宝妆云髻亸金衣，娇小丰姿傍玉扉。",
      "新入未谙宫禁事，低头先拜段纯妃。"
    ]
  },
  {
    "id": "adcfe4db1bf5ba19b015fa1386bfaf47",
    "title": "宫词",
    "authorName": "静照",
    "authorId": "adcfe4db1bf5ba19d1457b72d1457b72",
    "dynasty": "清",
    "content": [
      "只敕宣传幸玉熙，乐工先候九龙池。",
      "装成傀儡新番戏，尽日开帘看水嬉。"
    ]
  },
  {
    "id": "adcfe4db1bf5ba19b015fa13e77e0ad6",
    "title": "宫词",
    "authorName": "静照",
    "authorId": "adcfe4db1bf5ba19d1457b72d1457b72",
    "dynasty": "清",
    "content": [
      "阅遍司农水旱书，君王减膳复斋居。",
      "御厨阿监新承旨，来日羹汤不进鱼。"
    ]
  },
  {
    "id": "adcfe4db1bf5ba19b015fa13067793bc",
    "title": "宫词",
    "authorName": "静照",
    "authorId": "adcfe4db1bf5ba19d1457b72d1457b72",
    "dynasty": "清",
    "content": [
      "俭德慈恩上古稀，他方织锦尽停机。",
      "赭黄御服重经浣，内直才人著布衣。"
    ]
  },
  {
    "id": "adcfe4db1bf9398abe4c53ba7578c7b8",
    "title": "咏蔷薇",
    "authorName": "吴子瑜",
    "authorId": "adcfe4db1bf9398ad523773ca3a42135",
    "dynasty": "清",
    "content": [
      "苦求异种到东瀛，百叶重台照眼明。",
      "莫怪千金能买笑，天生我辈本钟情。"
    ]
  },
  {
    "id": "adcfe4db1c0271a5f1439fef75aa1eb2",
    "title": "龙游雨泊",
    "authorName": "殳庆源",
    "authorId": "adcfe4db1c0271a5d1457b72d1457b72",
    "dynasty": "清",
    "content": [
      "摊饭小眠起，茫茫涨拍天。",
      "烟江三日雨，云壑万重泉。",
      "山势溪流曲，滩声水碓连。",
      "龙游城外路，沽酌又停船。"
    ]
  },
  {
    "id": "adcfe4db1c0271a5181b3771380cd738",
    "title": "元夕寄戴比部金溪先生",
    "authorName": "殳庆源",
    "authorId": "adcfe4db1c0271a5d1457b72d1457b72",
    "dynasty": "清",
    "content": [
      "郎官芋食最宜男，元夜他乡旧俗谙。",
      "大有吉祥欣卜茧，尚余风味互传柑。",
      "一天春气银蟾丽，百道镫光火凤含。",
      "忽忆去年今日事，归帆初卸酒初酣。"
    ]
  },
  {
    "id": "adcfe4db1c06d8f4a88244e93bca9297",
    "title": "潘伯寅侍郎滂喜斋拓先秦彝器歌",
    "authorName": "王懿荣",
    "authorId": "adcfe4db1c06d8f459bcda7c9fdb62f9",
    "dynasty": "清",
    "content": [
      "司农堂前百宝罗，乙爵辛卣相击摩。周季保彝季悆鼎，郘钟鲁䵼■王盉。",
      "更有召中生姒鬲，世间此物存岂多。鲰生登堂拓百本，青毡翠墨亲摩挲。",
      "考文释器徵所出，长安易水太山阿。卣曰父辛爵曰乙，先后亳社追猗那。",
      "爵上土花没瑶饰，一文当柱形如禾。中流及缘作亚字，朝饯馈献应同科。",
      "乙辛柔日皆内事，古义简所无枝柯。更有一器特精好，是名曰盉读如和。",
      "从禾得声非后起，我于音学无偏颇。世人争诟歌麻部，尽随娑媻改娑婆。",
      "尤附会者周桼呁，宁知两罍释非讹。此文唯■不可读，姬殊之夫名孰何。",
      "一鼎一彝皆季氏，悆也保也字未磨。作鬲召中君奭裔，旧姻生姒茑与萝。",
      "奇者鲁内小臣䵼，陪臣助祭锵鸣珂。侯生作器登明堂，骏奔欲奏清庙歌。",
      "更从郘钟识郘后，共公庚舆谥靡陀。郘子公族美田事，不须赤芾兼雕戈。",
      "作钟八肆{宀县}四堵，革亦曰{金嚻戈}鼓则鼍。传闻此钟出岸曲，当随沂泗入黄河。",
      "司农读书天禄阁，古文奇字共切磋。从兹蒐采富藏弆，大收仓籀穷羲娥。",
      "愧余装治止墨本，箧笥渗漯生青螺。是日拓者人尽酒，吴孙二胡颜已酡。"
    ]
  },
  {
    "id": "adcfe4db1c06d8f433df1323ff52d97b",
    "title": "戚武毅公宝刀歌谢莱阳徐明府桂宝同年",
    "authorName": "王懿荣",
    "authorId": "adcfe4db1c06d8f459bcda7c9fdb62f9",
    "dynasty": "清",
    "content": [
      "昔年曾刻《南塘集》，今朝喜得戚家刀。刀轻如纸光如水，两行款识秋芒豪。",
      "上镌万历十年字，是时公居蓟镇地。登州戚氏岳家军，铸刀初成姓为记。",
      "忆昔浙闽与三边，公所到处皆凌烟。虏酒朔风不成醉，精神炯炯三百年。",
      "几经流传济南驿，徐侯得之若拱壁。银函未改明时装，鸊鹈血染苔花碧。",
      "我今持节过莱阳，下马直上徐侯堂。徐侯宝刀举相赠，知余团练兼御防。",
      "千金挂树生不疑，楚弓楚得千古奇。即今防边无二义，关东诸将何离披。",
      "北洋舟师更无论，一掷二千六百万。遂令穷岛逞天骄，海夹虾夷任滋蔓。",
      "朝廷命我治乡兵，徐侯与我同岁生。俯仰东南天半壁，酒酣斫地泪纵横。"
    ]
  },
  {
    "id": "adcfe4db1c0c4bfb378e165e9caf8180",
    "title": "游龙门寺同友人作",
    "authorName": "世惺",
    "authorId": "adcfe4db1c0c4bfbd1457b72d1457b72",
    "dynasty": "清",
    "content": [
      "迢递龙门寺，萦回路几盘。",
      "虬松夹幽径，修竹隐飞湍。",
      "偈与闲官说，诗呈古佛看。",
      "地炉煨芋火，虚室不知寒。"
    ]
  },
  {
    "id": "adcfe4db1c0da24efc72296f8aabeeac",
    "title": "题泗水厅壁",
    "authorName": "蒋伟",
    "authorId": "adcfe4db1c0da24ed1457b72d1457b72",
    "dynasty": "清",
    "content": [
      "十年奔走宦途忙，赢得须眉鬓发苍。",
      "竭力仅能修百废，举头何忍见千疮。",
      "充饥处处惟糠覈，输税家家卖枣桑。",
      "老我此行归计得，谁将民隐达岩廊。"
    ]
  },
  {
    "id": "adcfe4db1c0da24ef857069ee25d8af1",
    "title": "赠守安诗",
    "authorName": "蒋伟",
    "authorId": "adcfe4db1c0da24ed1457b72d1457b72",
    "dynasty": "清",
    "content": [
      "高卧沧江有逸民，夷犹养得百年身。",
      "青山白水自邻里，霁月光风共主宾。",
      "醒眼看人浑弄拙，素心随份独全真。",
      "悠然一段安闲意，疑是羲皇以上人。"
    ]
  },
  {
    "id": "adcfe4db1c0da24e9dea96fad8c1399b",
    "title": "奉咏戒庵先生真率蓬窝",
    "authorName": "蒋伟",
    "authorId": "adcfe4db1c0da24ed1457b72d1457b72",
    "dynasty": "清",
    "content": [
      "小结茅茨剩贮春，寻常风月自相亲。",
      "游行何必追康节，犹有温公会里人。"
    ]
  },
  {
    "id": "adcfe4db1c0da24ea69171f1dfa3cb99",
    "title": "方丈篱落",
    "authorName": "蒋伟",
    "authorId": "adcfe4db1c0da24ed1457b72d1457b72",
    "dynasty": "清",
    "content": [
      "疏英芳蕊自成丛，尽在庵庭跬步中。",
      "造化不嫌凭架小，年年先得领春风。"
    ]
  },
  {
    "id": "adcfe4db1c0da24e7cc9a858199bc386",
    "title": "杏花春雨",
    "authorName": "蒋伟",
    "authorId": "adcfe4db1c0da24ed1457b72d1457b72",
    "dynasty": "清",
    "content": [
      "好花容易占春光，十二阑杆倚额妆。",
      "寄语曲江春燕子，共邀雨露待新郎。"
    ]
  },
  {
    "id": "adcfe4db1c0da24eb172934e80d88e03",
    "title": "桂子秋风",
    "authorName": "蒋伟",
    "authorId": "adcfe4db1c0da24ed1457b72d1457b72",
    "dynasty": "清",
    "content": [
      "寒香万斛泻天风，仙种分明白月宫。",
      "十里红尘偏旖旎，伫看歧凤下秋丛。"
    ]
  },
  {
    "id": "adcfe4db1c0da24eec05ebac2413e0e3",
    "title": "盆荷生香",
    "authorName": "蒋伟",
    "authorId": "adcfe4db1c0da24ed1457b72d1457b72",
    "dynasty": "清",
    "content": [
      "凿地埋盆莳玉莲，灵根窘迫叶田田。",
      "晚来一阵微风起，忽送清香满座前。"
    ]
  },
  {
    "id": "adcfe4db1c0da24edfb2a89e8d2656b7",
    "title": "拳石献笑",
    "authorName": "蒋伟",
    "authorId": "adcfe4db1c0da24ed1457b72d1457b72",
    "dynasty": "清",
    "content": [
      "南阁拜台时已绝，渊明醉卧情犹偏。",
      "我欲与君宾作主，明月清风共莞然。"
    ]
  },
  {
    "id": "adcfe4db1c0da24eb0cd23e8e209fad2",
    "title": "桃李争妍",
    "authorName": "蒋伟",
    "authorId": "adcfe4db1c0da24ed1457b72d1457b72",
    "dynasty": "清",
    "content": [
      "谁将明暗说灵根，总是东皇一样神。",
      "悟取老花禅里意，元同碧落隔江春。"
    ]
  },
  {
    "id": "adcfe4db1c0da24e9f710cdc15be9587",
    "title": "野芳竞秀",
    "authorName": "蒋伟",
    "authorId": "adcfe4db1c0da24ed1457b72d1457b72",
    "dynasty": "清",
    "content": [
      "乾坤生意正当时，处处风光草木私。",
      "遮莫逢迎如献笑，人情物意恰相宜。"
    ]
  },
  {
    "id": "adcfe4db1c0da24e5c7a281222ae1ecc",
    "title": "关情鸟语",
    "authorName": "蒋伟",
    "authorId": "adcfe4db1c0da24ed1457b72d1457b72",
    "dynasty": "清",
    "content": [
      "呼雨啼晴春昼长，风亭水榭弄笙簧。",
      "莫言栖息榆枋下，拟控扶摇看颉颃。"
    ]
  },
  {
    "id": "adcfe4db1c0da24e17dd1a1c520fb5ef",
    "title": "傲雪苍筠",
    "authorName": "蒋伟",
    "authorId": "adcfe4db1c0da24ed1457b72d1457b72",
    "dynasty": "清",
    "content": [
      "谁移梁苑箨龙姿，十顷烟霞带碧漪。",
      "抚景漫裁司马赋，檀栾犹获紫端池。"
    ]
  },
  {
    "id": "adcfe4db1c1425f55130eb34269d287a",
    "title": "经衡岳下作",
    "authorName": "张礼",
    "authorId": "adcfe4db1c1425f5d1457b72d1457b72",
    "dynasty": "清",
    "content": [
      "九峰天外削崚嶒，振策何当蹑屐登。",
      "玉虎驱雷腾紫盖，苍龙挟雨出朱陵。",
      "神幢昼閟烟霞窟，帝阙晴悬日月镫。",
      "铁笛一声叫奇绝，荡胸云气正层层。"
    ]
  },
  {
    "id": "adcfe4db1c1425f5878c71c19b54d2bb",
    "title": "迟雪用东坡集中清虚堂雪韵",
    "authorName": "张礼",
    "authorId": "adcfe4db1c1425f5d1457b72d1457b72",
    "dynasty": "清",
    "content": [
      "枯枝策策鸦如叶，老树萧萧雀噪雪。",
      "小掩柴门半不开，欲落未落更清绝。",
      "痴云堕地天乍低，朔吹号空树欲折。",
      "遥山积雾半霏微，忽地残阳漏明灭。",
      "银海微茫天半枯，素旗隐约云中掣。",
      "十分暝色入篱落，一片寒光压衣缬。",
      "雀舌待烹陶谷茶，麈尾思霏王衍屑。",
      "伫看飞絮竞颠狂，莫使空花太飘瞥。",
      "祈麦定生野老欢，戏玉要听山童说。",
      "会当出作探梅游，板桥倒跨驴鞍铁。"
    ]
  },
  {
    "id": "adcfe4db1c19471e37f8f80d872fe6b8",
    "title": "书感",
    "authorName": "劳蓉君",
    "authorId": "adcfe4db1c19471ed1457b72d1457b72",
    "dynasty": "清",
    "content": [
      "客心与秋气，憔悴古今同。",
      "天地朝昏候，人生聚散中。",
      "白云亲舍梦，黄叶寺楼钟。",
      "极目寒烟里，飞鸣三两鸿。"
    ]
  },
  {
    "id": "adcfe4db1c19471e3942a0fbfd70ee0a",
    "title": "闻南屏钟天大雨霰",
    "authorName": "劳蓉君",
    "authorId": "adcfe4db1c19471ed1457b72d1457b72",
    "dynasty": "清",
    "content": [
      "冻云叠叠隐禅林，霰堕空山漏欲沈。",
      "万点诗魂飞玉屑，一声仙籁破尘心。",
      "重添狸幕镫光瘦，小试螺杯酒味深。",
      "莫道三更寒入梦，有人呵笔尚联吟。"
    ]
  },
  {
    "id": "adcfe4db1c19471ed46d67e96e1031f7",
    "title": "数拟归省不果睹夕阳有感",
    "authorName": "劳蓉君",
    "authorId": "adcfe4db1c19471ed1457b72d1457b72",
    "dynasty": "清",
    "content": [
      "夕阳红到柳梢头，何处歌传故国愁。",
      "归计于今凭尺素，相思劳我辄三秋。",
      "环城空有桃花水，唤渡难登竹叶舟。",
      "刚拟回樯逢海警，梦魂常绕面山楼。"
    ]
  },
  {
    "id": "adcfe4db1c19471e8ad009d3cf238850",
    "title": "忆舅家小园幼时所游",
    "authorName": "劳蓉君",
    "authorId": "adcfe4db1c19471ed1457b72d1457b72",
    "dynasty": "清",
    "content": [
      "惆怅驹光一瞬中，芜园卅载记游踪。",
      "池边鱼影惊新月，竹外鸡声唱午风。",
      "绕砌苔枯霜点白，盖檐枫老叶翻红。",
      "而今王、谢堂前燕，那识当年总角童。"
    ]
  },
  {
    "id": "adcfe4db1c19471e8a08f9008455f61d",
    "title": "中秋雨",
    "authorName": "劳蓉君",
    "authorId": "adcfe4db1c19471ed1457b72d1457b72",
    "dynasty": "清",
    "content": [
      "痴心咒雨未曾收，辜负天香一院浮。",
      "云幻波涛翻玉宇，风吹箫鼓隔琼楼。",
      "候虫寒咽迟迟夜，落叶轻传瑟瑟秋。",
      "欲向九霄看月色，只应欹枕梦皇州。"
    ]
  },
  {
    "id": "adcfe4db1c19471e73af78a78e026db1",
    "title": "登隆山书院西楼",
    "authorName": "劳蓉君",
    "authorId": "adcfe4db1c19471ed1457b72d1457b72",
    "dynasty": "清",
    "content": [
      "半空云雾拥层楼，中有仙人驻远眸。",
      "千古图书藏石室，万家烟树绕溪流。",
      "新诗取压吴山会，健笔能扛浙海秋。",
      "此地清高远尘世，好从他日证瀛洲。"
    ]
  },
  {
    "id": "adcfe4db1c19471eee23fbda97de538a",
    "title": "春寒",
    "authorName": "劳蓉君",
    "authorId": "adcfe4db1c19471ed1457b72d1457b72",
    "dynasty": "清",
    "content": [
      "春光寂寂思依依，深院无人昼掩扉。",
      "病质吟花红亦瘦，疏帘引草绿争肥。",
      "缘悭骨肉辜乡梦，愁老年华傍翠微。",
      "酥雨连朝寒不耐，晚来催我更添衣。"
    ]
  },
  {
    "id": "adcfe4db1c19471ea5e21296c5d79659",
    "title": "紫云山途中",
    "authorName": "劳蓉君",
    "authorId": "adcfe4db1c19471ed1457b72d1457b72",
    "dynasty": "清",
    "content": [
      "重寻归径紫峰西，回首禅关路已迷。",
      "出岫云都随足起，衔山日正及肩低。",
      "溪桥断处撑双塔，烟树丛中卧一犁。",
      "不有阮孚千两屐，那能摩壁尽留题。"
    ]
  },
  {
    "id": "adcfe4db1c19471ea5e2129689f5bd46",
    "title": "紫云山途中",
    "authorName": "劳蓉君",
    "authorId": "adcfe4db1c19471ed1457b72d1457b72",
    "dynasty": "清",
    "content": [
      "最爱林皋路几叉，贪看景色屡停车。",
      "绕溪屋似鱼鳞细，截道桥如雁齿斜。",
      "山远云根疏著树，秋深霜叶艳成花。",
      "凌空极目增乡思，千里归来羡暮鸦。"
    ]
  },
  {
    "id": "adcfe4db1c19471e3a5538f532ba80e9",
    "title": "忆龙山故居",
    "authorName": "劳蓉君",
    "authorId": "adcfe4db1c19471ed1457b72d1457b72",
    "dynasty": "清",
    "content": [
      "傍小琅琅塔影斜，山楼空剩旧烟霞。",
      "可怜晓起催妆鸟，犹认窗西铁树花。"
    ]
  },
  {
    "id": "adcfe4db1c19471e1d85c2c3b0193bbe",
    "title": "春暮",
    "authorName": "劳蓉君",
    "authorId": "adcfe4db1c19471ed1457b72d1457b72",
    "dynasty": "清",
    "content": [
      "湿烟漠漠绣帘低，寒怯酴醾梦欲迷。",
      "风雨渐多春渐老，满城浓翠乳莺啼。"
    ]
  },
  {
    "id": "adcfe4db1c19471eb30e97cfbce9cc02",
    "title": "山窗即景",
    "authorName": "劳蓉君",
    "authorId": "adcfe4db1c19471ed1457b72d1457b72",
    "dynasty": "清",
    "content": [
      "山窗宜向百花开，好鸟催诗日日来。",
      "谁为含情删不得，垂杨分绿护妆台。"
    ]
  },
  {
    "id": "adcfe4db1c19471eb30e97cf49b35426",
    "title": "山窗即景",
    "authorName": "劳蓉君",
    "authorId": "adcfe4db1c19471ed1457b72d1457b72",
    "dynasty": "清",
    "content": [
      "春朝常破绣工夫，笔砚安排兴不孤。",
      "怪底花枝慵过我，一帘香影倩风扶。"
    ]
  },
  {
    "id": "adcfe4db1c19471e3ee674494bcd2fd6",
    "title": "初至唐昌作柳絮吟呈越中老母",
    "authorName": "劳蓉君",
    "authorId": "adcfe4db1c19471ed1457b72d1457b72",
    "dynasty": "清",
    "content": [
      "君不见，灞桥之上杨柳枝，荡摇飞絮含丰姿。可怜三月化萍梗，正是垂杨头白时。",
      "临流相送悄无语，忍使萍花自飞舞。白门倚望空惘然，泪洒千丝万丝雨。",
      "此花本是杨枝生，高飞低舞何轻盈。夕阳芳树东流水，无奈春风欲送行。",
      "青眼依依识行路，犹逐西风向东顾。天生弱质有所归，未许本根久依附。",
      "只宜归处便为家，徒羡园中千树花。花落犹在花开处，飞絮茫茫天一涯。",
      "看他漂泊今何在，近是比邻远绝塞。回思去国梦魂中，相思未了三生债。",
      "但得杨枝老未衰，春风安稳护楼台。明年海燕双飞日，衔取萍花枝上来。"
    ]
  },
  {
    "id": "adcfe4db1c19471ed00acf804a955b7b",
    "title": "述梦",
    "authorName": "劳蓉君",
    "authorId": "adcfe4db1c19471ed1457b72d1457b72",
    "dynasty": "清",
    "content": [
      "寂寂复寂寂，梦境去来疾。",
      "顷涉三千里，不觉关山黑。",
      "飘飘入庭闱，怡怡语相接。",
      "门外藤萝红，窗前柳条碧。",
      "诸阮犹垂髻，二老发增白。",
      "七载依恋思，一诉累时日。",
      "天鸡喔喔鸣，瞿然秋镫侧。",
      "郑人埋野鹿，庄生化胡蝶。",
      "此境本人间，急追杳无迹。",
      "悔我向梦中，多费一回别。",
      "揽衣起徘徊，梅花印残月。"
    ]
  },
  {
    "id": "adcfe4db1c19471e5550e506da96a839",
    "title": "感怀",
    "authorName": "劳蓉君",
    "authorId": "adcfe4db1c19471ed1457b72d1457b72",
    "dynasty": "清",
    "content": [
      "英雄何必皆逢时，陡然遇合犹嫌迟。凡鸟纷纷占芳树，凤凰安得梧桐枝。",
      "自撇茅庐近红日，曩时花草休回忆。君不见，春雷一声天地惊，幺䯢瑟缩莫敢出。"
    ]
  },
  {
    "id": "adcfe4db1c19471e78552576e94d7a73",
    "title": "秋日即事",
    "authorName": "劳蓉君",
    "authorId": "adcfe4db1c19471ed1457b72d1457b72",
    "dynasty": "清",
    "content": [
      "西风萧琴薄窗纱，半角斜阳散绮霞。",
      "瓦鼎煎茶拾红叶，瓷瓶添水插黄花。",
      "一楼乡梦惊新雁，九月寒砧起暮鸦。",
      "问我秋心向何处，乍归于越又京华。",
      "碧天晶皛欲霜时，香驻帘栊卷更迟。",
      "日薄江村收笭箵，风摧木叶战燕支。",
      "悲秋懒挹芙蓉粉，遣酒新题橘柚词。",
      "最是诗粮今岁熟，重阳开过菊千枝。"
    ]
  },
  {
    "id": "adcfe4db1c19471ebd7f38544553ad55",
    "title": "小除夕作",
    "authorName": "劳蓉君",
    "authorId": "adcfe4db1c19471ed1457b72d1457b72",
    "dynasty": "清",
    "content": [
      "云珠洒地东风香，梅花送客归故乡。今年忽忆去年事，梅花与我同苍茫。",
      "岁阑检点锦囊里，得诗三百聊自喜。更有一束长安书，书中有语可慰予。",
      "上言京华二老健餐饭，下言中山诸女多文誉。窗槅新糊设棐几，针线馀工置勿理。",
      "清闲官舍贫不忙，家在桃源万峰里。门前馀雪冷未消，对我犹作花痕娇。",
      "寒山苍翠睡欲起，早禽得日鸣连朝。弱柳舒青古苔绿，将弃熏笼就春服。",
      "君不见，万户新桃换旧符，黄童白叟争欢呼。元宵预约观镫侣，买取春光满玉壶。"
    ]
  },
  {
    "id": "adcfe4db1c19471e2ab9c31d5754e0d2",
    "title": "夏日偶成",
    "authorName": "劳蓉君",
    "authorId": "adcfe4db1c19471ed1457b72d1457b72",
    "dynasty": "清",
    "content": [
      "临溪卜得三间屋，水光风影来廊北。",
      "四围红藕掉扁舟，一阶芳草眠驯鹿。",
      "地少尘缘与世偏，乐有神仙岂我独。",
      "夜凉更扫松阴石，明月为茵和霜宿。"
    ]
  },
  {
    "id": "adcfe4db1c19471ece845da5d4f0e3b7",
    "title": "长夏幽居戏效元人体得二律",
    "authorName": "劳蓉君",
    "authorId": "adcfe4db1c19471ed1457b72d1457b72",
    "dynasty": "清",
    "content": [
      "长夏幽居兴正赊，石泉新汲自烹茶。",
      "戏编小令书蕉叶，乍换轻衫袭藕花。",
      "千里书来镫欲语，半山风堕竹先斜。",
      "清凉如此何愁暑，吟到松阴健有加。",
      "动摇风影爱帘波，石磴花阶露气多。",
      "几叠云罗蒙澹月，一丸星火度明河。",
      "饱听竹籁兼泉籁，遥答樵歌与棹歌。",
      "莫信天边牛女事，披衣争问夜如何。"
    ]
  },
  {
    "id": "adcfe4db1c1a05a0d3544d7b2949809a",
    "title": "桐庐道中泊舟候张东太不至",
    "authorName": "梁允植",
    "authorId": "adcfe4db1c1a05a0d1457b72d1457b72",
    "dynasty": "清",
    "content": [
      "维舟芳草岸，帆影乱澄江。",
      "山市斜通渡，岩花艳到窗。",
      "狎入鸥泛泛，掠水燕双双。",
      "信宿期良友，孤怀对酒缸。"
    ]
  },
  {
    "id": "adcfe4db1c1a05a01d3a410fc396507d",
    "title": "蒲坂早发",
    "authorName": "梁允植",
    "authorId": "adcfe4db1c1a05a0d1457b72d1457b72",
    "dynasty": "清",
    "content": [
      "鸦飞城阙静，霜色晓凄其。",
      "野阔烟浮远，山高日出迟。",
      "依云看古寺，觅径绕村篱。",
      "东下黄河险，汤汤无尽时。"
    ]
  },
  {
    "id": "adcfe4db1c1a05a07dbae064b2030fee",
    "title": "秋怀",
    "authorName": "梁允植",
    "authorId": "adcfe4db1c1a05a0d1457b72d1457b72",
    "dynasty": "清",
    "content": [
      "摇落吾徒道日非，疏情应与世相违。",
      "喜看侠客芙蓉剑，学制骚人薜荔衣。",
      "已分青毡甘懒慢，何妨白眼看轻肥。",
      "栖迟燕市悲今昔，易水萧萧木叶飞。"
    ]
  },
  {
    "id": "adcfe4db1c259dd86b38838d63f4281c",
    "title": "冬月河亭即事",
    "authorName": "汤懋统",
    "authorId": "adcfe4db1c259dd8d1457b72d1457b72",
    "dynasty": "清",
    "content": [
      "危栏偶向醉时凭，风碾寒流碎玉绳。",
      "亭下何人夜吹笛，一篷残雪盖渔镫。"
    ]
  },
  {
    "id": "adcfe4db1c2f0a0bfab15bd2161094ba",
    "title": "蚕词",
    "authorName": "朱毓文",
    "authorId": "adcfe4db1c2f0a0bd1457b72d1457b72",
    "dynasty": "清",
    "content": [
      "闭门忌客各西东，恰值求桑话晚风。",
      "遮断绿阴不相见，独横梯影夕阳中。"
    ]
  },
  {
    "id": "adcfe4db1c362ea5107ee06a56417428",
    "title": "倚阑有思",
    "authorName": "赵席珍",
    "authorId": "adcfe4db1c362ea5d1457b72d1457b72",
    "dynasty": "清",
    "content": [
      "云脚阴阴欲暮天，倚阑何事意缠绵。",
      "最怜芒屦穿空翠，无复茶香瀁午烟。",
      "红豆已生微雨后，绿笺犹帖小窗前。",
      "丁宁记取归来路，月在新秋第一圆。"
    ]
  },
  {
    "id": "adcfe4db1c362ea5b8d157ab82408216",
    "title": "花朝携酒游愒梓山示侍者",
    "authorName": "赵席珍",
    "authorId": "adcfe4db1c362ea5d1457b72d1457b72",
    "dynasty": "清",
    "content": [
      "又见梨花月二分，风光老送杜司勋。",
      "他年与汝逃禅去，一钵清泉一笠云。"
    ]
  },
  {
    "id": "adcfe4db1c370299abe65649bf479417",
    "title": "山溪夜坐",
    "authorName": "周仪炜",
    "authorId": "adcfe4db1c370299e9b73bccf45a1078",
    "dynasty": "清",
    "content": [
      "疏砧清切夜阑干，小阁临溪四面宽。",
      "半下西风山翠冷，独看明月剑花寒。",
      "澄波有梦流难去，磐石无心坐觉安。",
      "欹枕乍眠眠又起，卷帘秋在五云端。"
    ]
  },
  {
    "id": "adcfe4db1c370299abe65649210c02f1",
    "title": "山溪夜坐",
    "authorName": "周仪炜",
    "authorId": "adcfe4db1c370299e9b73bccf45a1078",
    "dynasty": "清",
    "content": [
      "隔岸楼台一水分，山容全写李将军。",
      "拂衣星气青如雨，出岫林光绿到云。",
      "中夜蛩鸣金井暗，下方鹤语碧霄闻。",
      "输他花雾香尘里，银烛初残酒半醺。"
    ]
  },
  {
    "id": "adcfe4db1c370299c9a5d7d2fd02f472",
    "title": "扬州别宋学博家进士",
    "authorName": "周仪炜",
    "authorId": "adcfe4db1c370299e9b73bccf45a1078",
    "dynasty": "清",
    "content": [
      "十年不听广陵箫，浅醉重寻旧板桥。",
      "忽尔伤心成雨别，可能奇气为花消。",
      "红窗悄夜欢愁梦，碧月春江上下潮。",
      "仍是扁舟送归客，熟梅风里过金焦。"
    ]
  },
  {
    "id": "adcfe4db1c3702998a08e022ca2d6d6b",
    "title": "偕邵文纶三登怀远青云楼眺荆涂两山作",
    "authorName": "周仪炜",
    "authorId": "adcfe4db1c370299e9b73bccf45a1078",
    "dynasty": "清",
    "content": [
      "长淮东下两山尊，天作巍峰壮此门。",
      "金简承华开日月，元圭拜手奠乾坤。",
      "侨名已变当涂国，遗迹犹传禹会村。",
      "间话怀襄溯前烈，直疑疏凿尚留痕。"
    ]
  },
  {
    "id": "adcfe4db1c3702998a08e0221bbf2375",
    "title": "偕邵文纶三登怀远青云楼眺荆涂两山作",
    "authorName": "周仪炜",
    "authorId": "adcfe4db1c370299e9b73bccf45a1078",
    "dynasty": "清",
    "content": [
      "帝乡甥馆已难寻，原隰畇畇直到今。",
      "童律无功宜有罚，防风后至亦何心。",
      "荒墟庙貌成萧瑟，泽国山图想播琴。",
      "嗣服钧台带遥甸，史臣犹侈说辛壬。"
    ]
  },
  {
    "id": "adcfe4db1c370299ab266937e08f3e62",
    "title": "偕王三远甫看落叶",
    "authorName": "周仪炜",
    "authorId": "adcfe4db1c370299e9b73bccf45a1078",
    "dynasty": "清",
    "content": [
      "秋柯无静音，风过有鸣萚。",
      "卷帘庭草深，寒绿动萧索。",
      "娟娟天际流，簌簌林间萼。",
      "相观亦夷犹，宁教怆零落。",
      "达人识心性，世事工羁缚。",
      "凉飙开化机，意兴俱卓荦。",
      "浩歌却尘滓，晤对起清廓。",
      "回首山月生，流辉上帘幕。"
    ]
  },
  {
    "id": "adcfe4db1c3702991ed56aefb89e636f",
    "title": "渡彭蠡湖口望大孤山",
    "authorName": "周仪炜",
    "authorId": "adcfe4db1c370299e9b73bccf45a1078",
    "dynasty": "清",
    "content": [
      "春风出江城，千里送行迹。",
      "朝辞浔阳郭，晡击湓口楫。",
      "回首眺大孤，危屿立空阔。",
      "中峦静容与，澄晖览日夕。",
      "亭亭何处仙，缥缈迥殊绝。",
      "平湖丽清镜，修容俯深碧。",
      "气与江势趋，神俱旅心积。",
      "断云掩苍莽，残照薄欹仄。",
      "征车重回迈，延伫但今昔。",
      "缅彼百尺峰，嗟此远行客。"
    ]
  },
  {
    "id": "adcfe4db1c3702990f65eb6e74cf86bc",
    "title": "自岐岭放舟至青溪",
    "authorName": "周仪炜",
    "authorId": "adcfe4db1c370299e9b73bccf45a1078",
    "dynasty": "清",
    "content": [
      "万山回一川，旋转入空曲。",
      "轻舟历苍翠，百折到深绿。",
      "泠泠云际风，淅淅石间瀑。",
      "群峰得花意，众鸟袭珍服。",
      "炫奇斯怵心，过险不瞬目。",
      "何如山阿人，诛茅自成屋。"
    ]
  },
  {
    "id": "adcfe4db1c370299dc38fa5cc116623c",
    "title": "中宿峡",
    "authorName": "周仪炜",
    "authorId": "adcfe4db1c370299e9b73bccf45a1078",
    "dynasty": "清",
    "content": [
      "巨灵斧天根，斸玉一万仞。",
      "云霞幻幽茜，风雨逼遒峻。",
      "厂树交空嵌，岑苔互薄晕。",
      "惊禽拂波驶，落翠袭衣润。",
      "林光澹日气，涧响写花韵。",
      "丛绿疑无垠，群香但相紊。",
      "扁舟溯春涨，篙楫竞分寸。",
      "灵境开清虚，艰程若轻迅。",
      "思元本初志，招隐岂非分。",
      "遂令纾归心，前途缓遥趁。"
    ]
  },
  {
    "id": "adcfe4db1c370299995e65e46979579b",
    "title": "答许明经",
    "authorName": "周仪炜",
    "authorId": "adcfe4db1c370299e9b73bccf45a1078",
    "dynasty": "清",
    "content": [
      "荆山山前三日雪，老树奇僵竹枝折。",
      "县南许子寒闭门，惠我新诗句清绝。",
      "玄言如环笔如铁，论说波翻思云谲。",
      "琅琅掷地金石坚，诩诩回春肺肝热。",
      "宣州栗炭红地炉，步廊深幕交流苏。",
      "十千美酒二八姝，风力不到年光殊。",
      "不如此诗温且腴，暖气袭我心神愉。",
      "窗前坐对两峰白，恍是吉贝铺天衢。",
      "秦淮八月胜流集，一万人中与君揖。",
      "花光两行尽回首，山翠四围皆拱立。",
      "此时奇气不可当，龙剑矢矫空天翔。",
      "长风挂帆去无迹，江水漠漠烟苍苍。",
      "晨星萧条怅何及，十六年来成瞬息。",
      "去年重见蒋山旁，已改故人须鬓色。",
      "今来访君卞和洞，抱璞前机有余痛。",
      "酒酣慷慨话昔游，尚觉飞腾意殊众。",
      "栖隐聊为小言赋，乘时合奏河清颂。",
      "不见枯原草色新，东风已破春池冻。"
    ]
  },
  {
    "id": "adcfe4db1c48dd1a0fe9e0b3521f5433",
    "title": "真州江上逢故人",
    "authorName": "刘梁桢",
    "authorId": "adcfe4db1c48dd1ad1457b72d1457b72",
    "dynasty": "清",
    "content": [
      "片帆乘夜发，凉月渡头昏。",
      "渔火明沙岸，江流绕郭门。",
      "蹉跎皆鬓短，耆旧几人存。",
      "山色依然绿，相携倒玉樽。"
    ]
  },
  {
    "id": "adcfe4db1c4ad8874acf5da1f8333df2",
    "title": "寺宿",
    "authorName": "屈复",
    "authorId": "adcfe4db1c4ad887b0f2ad446647df5b",
    "dynasty": "清",
    "content": [
      "西风满天夜，古寺水云间。",
      "松际露新月，窗中堆乱山。",
      "诗书无佛果，钟磬向人闲。",
      "独坐寒窗下，樊川一雁还。"
    ]
  },
  {
    "id": "adcfe4db1c4ad887413c76a5d3fd612e",
    "title": "谒杨椒山先生祠",
    "authorName": "屈复",
    "authorId": "adcfe4db1c4ad887b0f2ad446647df5b",
    "dynasty": "清",
    "content": [
      "冰玉丰姿尚凛然，信都遗庙古城边。",
      "每于乐府闻鸣凤，何似深山哭杜鹃。",
      "市酒有香行客荐，霜威清野晓光圆。",
      "永陵宫殿依然在，莫载灵旗北过燕。"
    ]
  },
  {
    "id": "adcfe4db1c4ad887d67b16695e3ea6d3",
    "title": "偶然作",
    "authorName": "屈复",
    "authorId": "adcfe4db1c4ad887b0f2ad446647df5b",
    "dynasty": "清",
    "content": [
      "百金买骏马，千金买美人；",
      "万金买高爵，何处买青春？"
    ]
  },
  {
    "id": "adcfe4db1c4ad8874f2cfe3d19cd4a2a",
    "title": "明妃",
    "authorName": "屈复",
    "authorId": "adcfe4db1c4ad887b0f2ad446647df5b",
    "dynasty": "清",
    "content": [
      "阴山一去紫台空，环佩何劳怨朔风。",
      "汉帝六宫春草碧，只今谁在画图中。"
    ]
  },
  {
    "id": "adcfe4db1c4ad887c165f7f0eff3f171",
    "title": "古寺",
    "authorName": "屈复",
    "authorId": "adcfe4db1c4ad887b0f2ad446647df5b",
    "dynasty": "清",
    "content": [
      "古寺无僧白昼阴，重来凄断百年心。",
      "青山不改春风路，黄叶苍苔一尺深。"
    ]
  },
  {
    "id": "adcfe4db1c4ad88719864e3d37f51e44",
    "title": "无端",
    "authorName": "屈复",
    "authorId": "adcfe4db1c4ad887b0f2ad446647df5b",
    "dynasty": "清",
    "content": [
      "春染流云绿，芳烟横高楼。",
      "萧萧征马鸣，浩浩佩吴钩。",
      "红尘蔽天地，江湖万里游。",
      "驿路逢妇人，流离在嵩丘。",
      "饥寒尚无济，乃言千岁忧。",
      "野田花乱开，晚风冷于秋。",
      "无端此一身，白日过人头。"
    ]
  },
  {
    "id": "adcfe4db1c4ad8878c6045d0b5395dac",
    "title": "杨司寇枉驾寓斋",
    "authorName": "屈复",
    "authorId": "adcfe4db1c4ad887b0f2ad446647df5b",
    "dynasty": "清",
    "content": [
      "陆沈愧通识，荒谬悖时彦。",
      "置兹凉炎区，即理鹓鹭贱。",
      "高轩一以临，高言饫食楝。",
      "砌苔延古意，众籁洁庭院。",
      "艰哉何巍巍，出处蕴深鉴。",
      "谁能慎所守，隆持表独善。",
      "月露濯烟埃，疏雨洗河汉。",
      "因心结素云，惊飙吹不散。"
    ]
  },
  {
    "id": "adcfe4db1c4ad88715f5561e3f225608",
    "title": "过流曲川",
    "authorName": "屈复",
    "authorId": "adcfe4db1c4ad887b0f2ad446647df5b",
    "dynasty": "清",
    "content": [
      "回风陷日天如梦，流曲川平暮尘涌。",
      "行人马嘶古道傍，离离禾黍旌旗动。",
      "杀气腾凌古战场，前啼鸺鹠后鹙鸧。",
      "降将云台曾未闻，三边侠骨空自香。",
      "岂知到海泾渭血，寒潮不上天山雪。",
      "井底蛙声竟何在，十万游魂哭夜月。",
      "满地闲花落新愁，至今河汉皆东流。",
      "同入蒲城化为碧，仙人掌上芙蓉色。"
    ]
  },
  {
    "id": "adcfe4db1c4ad88712538af74f1ca542",
    "title": "红芝驿",
    "authorName": "屈复",
    "authorId": "adcfe4db1c4ad887b0f2ad446647df5b",
    "dynasty": "清",
    "content": [
      "红芝驿前杨柳绿，千枝万枝风谡谡。",
      "江山谨具追饷时，有身无首当怨谁。",
      "宁武关头血成碧，金马玉堂好颜色。",
      "胸中甲兵七篇锦，能多武功无惭德。",
      "西山薇蕨留余香，闻说夷齐下首阳。",
      "今日春风不忍见，桃李花开古道傍。",
      "东海空蹈鲁连节，边头枉啮苏卿雪。",
      "泪尽终南犹未倾，秦淮烟水渔阳月。"
    ]
  },
  {
    "id": "adcfe4db1c4ad88796bfd95ab61d37e6",
    "title": "梁园怀古",
    "authorName": "屈复",
    "authorId": "adcfe4db1c4ad887b0f2ad446647df5b",
    "dynasty": "清",
    "content": [
      "龙香可寻隔云爇，红愁绿惨犹未歇。",
      "著处晴烟袅碧萝，尽日春风叫鶗鴂。",
      "数株残柳不胜情，野花斑斑照宫阙。",
      "乐府新歌一字无，黄河流水一朝掘。",
      "蛇老精灵引虺过，寒影荒地堕秋月。"
    ]
  },
  {
    "id": "adcfe4db1c4ad887c44662a9c3d75936",
    "title": "庐墓图",
    "authorName": "屈复",
    "authorId": "adcfe4db1c4ad887b0f2ad446647df5b",
    "dynasty": "清",
    "content": [
      "湘江白云流，寸草心何有。",
      "结茅傍青山，苔痕化三秀。",
      "白云日以远，松柏日以茂。",
      "灵芝日以荣，岁月忽已久。",
      "岁月忽已久，遗书犹在手。",
      "郁郁松柏枝，上巢慈乌臼。",
      "慈乌绕陇啼，人静叶花厚。",
      "此图即蓼莪，老泪穿衣袖。"
    ]
  },
  {
    "id": "adcfe4db1c60dfffa8ff90779464653e",
    "title": "赠陈握卿己巳年1809引心书院首唱",
    "authorName": "魏尔青",
    "authorId": "adcfe4db1c60dfffd1457b72d1457b72",
    "dynasty": "清",
    "content": [
      "结社春秋祭祀殷，丹炉点化课诗文。",
      "惟君默契神仙意，乐道飘然迥出群。"
    ]
  },
  {
    "id": "adcfe4db1c60dfffa8ff907726207c3a",
    "title": "赠陈握卿己巳年1809引心书院首唱",
    "authorName": "魏尔青",
    "authorId": "adcfe4db1c60dfffd1457b72d1457b72",
    "dynasty": "清",
    "content": [
      "最好无虚结社名，奇文共赏对花评。",
      "香风引发心中隐，一笔挥云奠太清。"
    ]
  },
  {
    "id": "adcfe4db1c634ecb0840e586d04c43f0",
    "title": "太原览古",
    "authorName": "戴纯",
    "authorId": "adcfe4db1c634ecbd1457b72d1457b72",
    "dynasty": "清",
    "content": [
      "表里山河三晋疆，古今无恙控西方。",
      "衣冠竞说唐虞盛，争战从知赵魏强。",
      "石岭关横云叆叇，筹边楼迥夜苍凉。",
      "升平人自忘形胜，披拂春风蔓草芳。"
    ]
  },
  {
    "id": "adcfe4db1c634ecb0840e586ffef9731",
    "title": "太原览古",
    "authorName": "戴纯",
    "authorId": "adcfe4db1c634ecbd1457b72d1457b72",
    "dynasty": "清",
    "content": [
      "莽莽遥天参井分，东来佳气自氤氲。",
      "堪怜昔日曾衷甲，却喜清时正右文。",
      "望里关山通巩洛，意中人物重河汾。",
      "五原四塞成都会，游览还期证所闻。"
    ]
  },
  {
    "id": "adcfe4db1c634ecbbc94d0f0cf1748c9",
    "title": "古短歌行",
    "authorName": "戴纯",
    "authorId": "adcfe4db1c634ecbd1457b72d1457b72",
    "dynasty": "清",
    "content": [
      "土牛不受鞭，木马抱空质。",
      "岁月忽我遒，凄然向落日。",
      "东南多逝水，终古入淮流。",
      "冯夷与河伯，浩荡赴春愁。",
      "春愁载远道，靡靡催客老。",
      "伤彼蕙兰花，不及原上草。",
      "饥乌半夜啼，春雨暮凄凄。",
      "迷离一梦醒，踯躅两眉低。",
      "镫花易零落，秋衫怯渐薄。",
      "寒鸟声啁啾，四顾成萧索。",
      "萧索益悲哀，展驾复迟回。",
      "孤蓬与断梗，飘泊委尘埃。",
      "孤斟酹霜月，回首成芒忽。",
      "眼底岁峥嵘，又复怀明发。",
      "煌煌东方星，阳气破杳冥。",
      "何当乘金虎，驾言翔紫庭。"
    ]
  },
  {
    "id": "adcfe4db1c634ecb8a8a4054306b3991",
    "title": "香光寺姚广孝废园醉歌",
    "authorName": "戴纯",
    "authorId": "adcfe4db1c634ecbd1457b72d1457b72",
    "dynasty": "清",
    "content": [
      "西风吹山山不改，健鹘矫翮凌烟彩。",
      "古道苍茫踏叶行，晴沙漠漠田每每。",
      "道旁萧寺金碧辉，手执马棰叩僧扉。",
      "沙弥煎茶成小憩，秋阳昭灼牛羊归。",
      "回廊历尽散残步，后圃荒芜足云树。",
      "亭基苔满曲沼封，松耶石耶尚森布。",
      "大师学道辞室家，纵横才气满袈裟。",
      "靖难功成衣赐紫，几曾性僻耽烟霞。",
      "此地园林几时创，此夜魂游有梵放。",
      "僧伽不住女媭嗔，英雄事业俱魔障。",
      "我来携酒挂马鞍，探囊肴核还盈盘。",
      "据石留连尽杯酌，亦既醉矣瓶罍乾。",
      "仰天大笑出门去，山外斜阳红几处。",
      "寒水流澌逝不回，从古几人羁日驭。",
      "回首层峦指上方，千秋龙象护云堂。",
      "山僧不解古今事，笑杀狂夫醉更狂。"
    ]
  },
  {
    "id": "adcfe4db1c7239699739614acb1ee11b",
    "title": "杂感",
    "authorName": "孙甡",
    "authorId": "adcfe4db1c723969d1457b72d1457b72",
    "dynasty": "清",
    "content": [
      "出门风雨多，入户愁思结。",
      "风雨乱我怀，愁思白我发。",
      "秋色无边来，阴虫助凄切。",
      "伊人荣悴同，触景感离别。",
      "岂无芝与兰，著体久芳洁。",
      "怅望远莫贻，江波澹明灭。"
    ]
  },
  {
    "id": "adcfe4db1c84077c7cf14990fccfbde8",
    "title": "过黄州",
    "authorName": "关棠",
    "authorId": "adcfe4db1c84077cd1457b72d1457b72",
    "dynasty": "清",
    "content": [
      "舟过浔阳后，江流第一湾。",
      "塔高千树月，草补半城山。",
      "野屋罗星宿，低滩剖玦环。",
      "髯苏久不作，赤壁自萧闲。"
    ]
  },
  {
    "id": "adcfe4db1c84077ca8cd6857d9a4ca29",
    "title": "去年小除夕邓献之先生自黄州来视予疾谈宴欢甚别后以诗见慰次韵奉答",
    "authorName": "关棠",
    "authorId": "adcfe4db1c84077cd1457b72d1457b72",
    "dynasty": "清",
    "content": [
      "先生一笑春如海，唤起寒梅病里魂。",
      "卒岁温燖消雨雪，新诗蕃衍长儿孙。",
      "胜游归后久悬榻，僵卧别来今闭门。",
      "愿挟高情越溟渤，吟边独与太冲论。"
    ]
  },
  {
    "id": "adcfe4db1c84077c8c7904aa7ad840cb",
    "title": "送别余次襄太守其三",
    "authorName": "关棠",
    "authorId": "adcfe4db1c84077cd1457b72d1457b72",
    "dynasty": "清",
    "content": [
      "弱龄思绮合，才高致誉早。",
      "伯玉一匣书，雷动长安道。",
      "文章造平淡，斯人亦已老。",
      "达者安坎坷，志士耻枯槁。",
      "归云载奋飞，他山覆瑶草。",
      "荆阳古炎隈，希霖一洒宝。"
    ]
  },
  {
    "id": "adcfe4db1c84077c7d11693953ed5f77",
    "title": "送别余次襄太守",
    "authorName": "关棠",
    "authorId": "adcfe4db1c84077cd1457b72d1457b72",
    "dynasty": "清",
    "content": [
      "金飙一以动，行子趣南车。",
      "耿耿别所亲，悒悒过吾庐。",
      "秋阳惨将夕，词殚意不舒。",
      "控驰马盘桓，忧来不可驱。",
      "喟兹吪清寐，奄忽终旬馀。",
      "性情失其宝，岂曰身暌孤。"
    ]
  },
  {
    "id": "adcfe4db1c84077c7d116939c290213a",
    "title": "送别余次襄太守",
    "authorName": "关棠",
    "authorId": "adcfe4db1c84077cd1457b72d1457b72",
    "dynasty": "清",
    "content": [
      "峄桐无低枝，江鳇无细鳞。",
      "周镛无匿响，秦鉴无留尘。",
      "浩气匝圜低，杰士茹其真。",
      "跌宕卑九阊，浪莽隘八垠。",
      "阴雨交所仇，世疏君乃亲。",
      "黄金众所锢，虏富君乃贫。",
      "大巧纳群拙，誉善逾等伦。",
      "敦信变众诡，践诺无逡巡。",
      "志投岑范辙，或疑聂豫邻。",
      "黄唐慨予怀，俯首一为君。"
    ]
  },
  {
    "id": "adcfe4db1c84077c7d116939627d2900",
    "title": "送别余次襄太守",
    "authorName": "关棠",
    "authorId": "adcfe4db1c84077cd1457b72d1457b72",
    "dynasty": "清",
    "content": [
      "我拙不可药，卓立甘墨守。",
      "文家瘗残篇，入世羞覆瓿。",
      "穷窦暖清辉，劬书翳柽柳。",
      "治乱究古今，持此永皓首。",
      "高情抒阮啸，对客钳在口。",
      "弱女等疗饥，羲皇遇尊酒。",
      "故人深忧余，歧路自分剖。",
      "励学惧无成，忳郁胡敢有。"
    ]
  },
  {
    "id": "adcfe4db1c84077cdaff56b60ccc1b7a",
    "title": "己丑十九日由吴淞北行海中遇风雪二十四日大沽候潮用东坡出峡韵同伯晋苏生作",
    "authorName": "关棠",
    "authorId": "adcfe4db1c84077cd1457b72d1457b72",
    "dynasty": "清",
    "content": [
      "千花滞春江，遵海得清旷。",
      "十日溷芳尘，登舟寄孤畅。",
      "僬僬仆走下，床床客分上。",
      "乘桴九夷俱，望友三益访。",
      "旧雨新喜见，今游后难忘。",
      "笑语谷雷𥔀，深谈溪泉涨。",
      "房蜂杂主宾，坩鲊错盆盎。",
      "宵卧纷酣梦，晨兴愕奇状。",
      "蜒雨昼既霾，沙雪宿加酿。",
      "风排群足跛，波震余心荡。",
      "膨腹杂若糟，涔头眩迷向。",
      "屏息求安隐，挥手谢供帐。",
      "屡簸豆跃箕，欲镕金失矿。",
      "正命知平生，危想入谲诳。",
      "水裂蛟窟眠，漈落鱼腹葬。",
      "杌隉历昏旦，在险气逾王。",
      "窥窗挂桅镫，欹枕打船浪。",
      "众中能赌诗，病起讵扶杖。",
      "夺席肆幽探，倚壁接高唱。",
      "忠信愧波涛，颠连存想像。",
      "狂澜世终回，斯文天不丧。",
      "潮来丁字沽，矫首倏寻丈。"
    ]
  },
  {
    "id": "adcfe4db1ca27e2461a33639ad3e9694",
    "title": "题蒋荣青观察池塘夜雨图",
    "authorName": "叶树东",
    "authorId": "adcfe4db1ca27e24d1457b72d1457b72",
    "dynasty": "清",
    "content": [
      "梅花如雪绮筵开，官阁书声亲听来。",
      "我是吹笙王子晋，十年三度到蓬莱。"
    ]
  },
  {
    "id": "adcfe4db1ca6a6a0372663540f914b50",
    "title": "武昌遣兴",
    "authorName": "周锡溥",
    "authorId": "adcfe4db1ca6a6a0d1457b72d1457b72",
    "dynasty": "清",
    "content": [
      "长笛吹残鬓有丝，十年疏影汉南枝。",
      "酒醒峡口闻猿处，秋老黄州梦鹤时。",
      "细雨始知江路永，西风不觉客帆迟。",
      "次山亭畔寒溪近，便拟拈椎问导师。"
    ]
  },
  {
    "id": "adcfe4db1ca6a6a096c63c943bdc8dd1",
    "title": "望紫霄峰作",
    "authorName": "周锡溥",
    "authorId": "adcfe4db1ca6a6a0d1457b72d1457b72",
    "dynasty": "清",
    "content": [
      "仙宫雾雨春冥冥，电影欲掣雷车轰。真武真人玉蕤缨，空中丹剑铿有声。",
      "手绾神图《太乙经》，摄御百怪袪三彭。空山枸杞夜吠鸣，不但河车之紫英。",
      "我来均口眺峥嵘，三十六岩青绕城。望不能至心叹惊，少时学道已粗成。",
      "偶然积梦通广庭，群官召草新宫铭。绮语未尽千劫更，忽忽一堕随飞星。",
      "试将尺宅理榛荆，伐毛一洗凡骨腥。问神何由息我黥，举酒一酹青山青。"
    ]
  },
  {
    "id": "adcfe4db1ca6a6a09d30952e3223ca23",
    "title": "承天寺西夏断碑歌",
    "authorName": "周锡溥",
    "authorId": "adcfe4db1ca6a6a0d1457b72d1457b72",
    "dynasty": "清",
    "content": [
      "艺祖首除藩镇强，虎符合豹中枢藏。",
      "降王争执仗下梃，逋寇未下河西羌。",
      "夏州保忠族内附，继迁假息招叛亡。",
      "地不过汉一大郡，折棰笞之如犬羊。",
      "谁遣舆瓢自剖裂，坐使神器成皴𥀶。",
      "独能二百六十载，鼎峙夷夏为雄方。",
      "先时嵬理慕华俗，窄衣野战歌慨慷。",
      "文思起草学士院，兀卒署字藩臣章。",
      "九经既颁科目建，颇革鸱响摹鸾凰。",
      "春秋叛人例不举，左右记注无贤良。",
      "至今草木尽顽犷，遮迾但见黄云长。",
      "承天兰若亦倾圮，有石斑驳螭首僵。",
      "图书灰灭此独在，有似任𠇱登明堂。",
      "惜哉神灵失呵护，剥落不足拓硬黄。",
      "向来郡志已讹阙，何况经今数十霜。",
      "摊书布席就仇校，强测𪑜𪐴推偏旁。",
      "一碑天祐十数字，摄提岁月俱渺茫。",
      "一碑天庆刓者半，撰记略识羊与张。",
      "银棺舍利瘗幽閟，令我循诵生感怆。",
      "百年杀人若糜沸，八功德水谁乞将。",
      "然犹以此夸种落，称寿母后谀今皇。",
      "南渡宋亦小朝耳，山河牛角汴入杭。",
      "独留一碑笑千古，元祐党籍书奸猖。",
      "伊川披发有先兆，儒墨异术固秕糠。",
      "国家有道四夷守，文字要以扶人网。",
      "如此断趺何足惜，览古一啸西风长。"
    ]
  },
  {
    "id": "adcfe4db1ca6a6a02e8961b091e4593e",
    "title": "钱武肃王铁券歌",
    "authorName": "周锡溥",
    "authorId": "adcfe4db1ca6a6a0d1457b72d1457b72",
    "dynasty": "清",
    "content": [
      "文皇鉴人如鉴容，凌烟悬照真鸾龙。",
      "图成二十三将相，爵止实户圭桓躬。",
      "后来渐有铁券赐，制沿开国增侈丰。",
      "乾元宝应上尊号，其时始奠京西东。",
      "汾阳临淮两勋德，手柱天阙天褒崇。",
      "朝廷恩幸不可数，雁门河中俱内讧。",
      "反者辄赐赐者灭，一券何止丛百凶。",
      "僖昭以后赏尤滥，奴竖胁主如儿童。",
      "饼师阶宠藉阿父，行瑜怙乱夷其宗。",
      "朱梁事往愤填臆，先时带砺河山重。",
      "篡臣百死岂足赎，贻臭矿镤灾鍮铜。",
      "吴越故家有钱氏，簪履百代余祖风。",
      "图示乾宁旧时物，金版玉册光烛空。",
      "想见当年提一旅，球马玉带真英雄。",
      "卯金折脰妖鸟殪，潮回罗刹如奔蜂。",
      "惜哉生值唐末造，扫欃落彗无强弓。",
      "橐韬偃息待真主，天运有属人谋穷。",
      "古来亏盈著深诫，煌煌谢表存谦冲。",
      "日慎一日教孙子，敢恃八议挠至公。",
      "不然唐陵宋宫阙，门牡冶锈飞无踪。",
      "千秋彝器此传在，发泄岂不关鸿蒙。",
      "海门绿净山乳碧，尚忆保障先臣功。",
      "勤思忠孝慎守宝，家乘美溢古鼎钟。",
      "嗟我岂无屈铁笔，抖擞老力愁孱慵。",
      "绨缃展玩再三叹，镌镵金石难为工。"
    ]
  },
  {
    "id": "adcfe4db1cb69070a556612528a8d970",
    "title": "恭题常理斋老伯殉节诗",
    "authorName": "彭冠",
    "authorId": "adcfe4db1cb69070d1457b72d1457b72",
    "dynasty": "清",
    "content": [
      "蠢蛮何足死，死事乃臣常。",
      "官以三年擢，身犹四十强。",
      "壮怀知未尽，浩气养方长。",
      "一语如雷震，粮亡义共亡。"
    ]
  },
  {
    "id": "adcfe4db1cb69070a556612585488bca",
    "title": "恭题常理斋老伯殉节诗",
    "authorName": "彭冠",
    "authorId": "adcfe4db1cb69070d1457b72d1457b72",
    "dynasty": "清",
    "content": [
      "昔岭枝军驻，酋来美卧沟。",
      "中间十日暇，可为一身谋。",
      "柴也心无径，求能义用矛。",
      "小徵儒者勇，手起落蛮头。"
    ]
  },
  {
    "id": "adcfe4db1cb69070a556612594f36e40",
    "title": "恭题常理斋老伯殉节诗",
    "authorName": "彭冠",
    "authorId": "adcfe4db1cb69070d1457b72d1457b72",
    "dynasty": "清",
    "content": [
      "卅载交情厚，师门共步趋。",
      "眉间见精悍，心久醉醪醹。",
      "事业嗟何限，男儿毕此躯。",
      "犹留诗一卷，感我泪如珠。"
    ]
  },
  {
    "id": "adcfe4db1cb8ce06d3c10075c78898e2",
    "title": "黄牛峡有怀钱南园太史",
    "authorName": "万钟杰",
    "authorId": "adcfe4db1cb8ce06d1457b72d1457b72",
    "dynasty": "清",
    "content": [
      "人世能经几白头，轻帆今又下黄牛。",
      "猿声啼过三湘雨，枫叶吹残大别秋。",
      "信有文章光上国，那堪风月坐南楼。",
      "十年同作天涯客，犹是空江不系舟。"
    ]
  },
  {
    "id": "adcfe4db1cb8e8db31dc6d342100f426",
    "title": "梅花庵",
    "authorName": "钱宝青",
    "authorId": "adcfe4db1cb8e8dbd1457b72d1457b72",
    "dynasty": "清",
    "content": [
      "生计问垂帘，遗蜕托梵塔。",
      "高人不可寻，冻云自匼币。",
      "佛香和寒梅，春草满尘榻。",
      "庵门昼不开，招隐尚留额。",
      "我怀先人型，毡墨存响拓。",
      "手拂梁间尘，兴废问寒衲。",
      "万个青琅玕，风来剧萧飒。"
    ]
  },
  {
    "id": "adcfe4db1cdf9cfa9f7bad387e1b8cdf",
    "title": "华顶茅蓬遇女真静如自言百二十岁矣",
    "authorName": "辛丝",
    "authorId": "adcfe4db1cdf9cfad1457b72d1457b72",
    "dynasty": "清",
    "content": [
      "华顶访茅蓬，铢衣扬晚风。",
      "烟霞浮磬外，日月贮壶中。",
      "药采村姬碧，花簪酒姥红。",
      "玉颜忘甲子，应是李腾空。"
    ]
  },
  {
    "id": "adcfe4db1cdf9cfaa8583cd5e1ea4e5b",
    "title": "病后登小楼有感",
    "authorName": "辛丝",
    "authorId": "adcfe4db1cdf9cfad1457b72d1457b72",
    "dynasty": "清",
    "content": [
      "小楼屈戌锁孤烟，雁病虫凄又几年。",
      "秋冷蟏蛸行砚匣，夜深蝙蝠拂琴弦。",
      "水纹自漾书帷上，山翠仍横镜槛前。",
      "恐有茂陵遗稿在，残篇重检一凄然。"
    ]
  },
  {
    "id": "adcfe4db1cdf9cfaccb73ff2cd23d61c",
    "title": "半野堂怀古",
    "authorName": "辛丝",
    "authorId": "adcfe4db1cdf9cfad1457b72d1457b72",
    "dynasty": "清",
    "content": [
      "虞山苍翠暮云中，一代声华惜此翁。",
      "家国沧桑奈何帝，文章细碎可怜虫。",
      "功名庾信空多感，《诗品》钟嵘亦未公。",
      "儿女英雄要遭际，蛾眉可惜柳河东。"
    ]
  },
  {
    "id": "adcfe4db1cdf9cfa6e70c383c26e0c45",
    "title": "题鸥波夫人碧城摘句图",
    "authorName": "辛丝",
    "authorId": "adcfe4db1cdf9cfad1457b72d1457b72",
    "dynasty": "清",
    "content": [
      "明珠作佩玉为台，锦字回文妙剪裁。",
      "春到牡丹才国色，人言太白是仙才。",
      "定知燕寝焚香坐，如见鸾冈写韵来。",
      "我是碧城诗弟子，焚香一读一徘徊。"
    ]
  },
  {
    "id": "adcfe4db1cdf9cfa60816f8d230357ed",
    "title": "桃花岭遇雨",
    "authorName": "辛丝",
    "authorId": "adcfe4db1cdf9cfad1457b72d1457b72",
    "dynasty": "清",
    "content": [
      "缓缓香车渡岭行，四山红雨下无声。",
      "夕阳影上春衫薄，身在桃花岭上行。"
    ]
  },
  {
    "id": "adcfe4db1cdf9cfa60816f8daf58c4fa",
    "title": "桃花岭遇雨",
    "authorName": "辛丝",
    "authorId": "adcfe4db1cdf9cfad1457b72d1457b72",
    "dynasty": "清",
    "content": [
      "溪边茅屋两三家，双髻村娃解煮茶。",
      "几片湿云松树顶，吹来雨点半桃花。"
    ]
  },
  {
    "id": "adcfe4db1ce195b94a164e4e6f9b6bc1",
    "title": "法华寺",
    "authorName": "曾源昌",
    "authorId": "adcfe4db1ce195b9d1457b72d1457b72",
    "dynasty": "清",
    "content": [
      "路转幽篁里，逶迤匝浅苔。",
      "刺桐将合抱，香檨未成胎。",
      "楼耸悬钟鼓，庭荒辟草莱。",
      "烧檀飘户外，啼鸟傍林隈。",
      "离德昭金殿，禅心悟劫灰。",
      "虽多收败叶，渐欲变枯荄。",
      "观射亭犹在，息机人未回。",
      "无心溪水去，有意野云来。",
      "残蕊风轻剪，寒炉火欲煤。",
      "村烟空处渡，野色望中开。",
      "谁展挥毫手，同倾瀹茗杯。",
      "犹迟辞丈室，相顾两无猜。"
    ]
  },
  {
    "id": "adcfe4db1ce195b975835d7b46b96617",
    "title": "登红毛城",
    "authorName": "曾源昌",
    "authorId": "adcfe4db1ce195b9d1457b72d1457b72",
    "dynasty": "清",
    "content": [
      "巨海水奔流，安平镇最要。",
      "斯地古荷兰，砖城筑何巧。",
      "暮角声清凄，震天万叠炮。",
      "自夸不拔基，伊谁敢与较。",
      "讵知郑氏藩，剑芒日边耀。",
      "吞并气正雄，乾坤庆再造。",
      "割据三十年，舳舻城下绕。",
      "门户键澎湖，台彝奉伪诏。",
      "无何振王师，海氛倏已扫。",
      "扬帆穷绝域，波臣乐前导。",
      "皇恩何汪濊，残黎遍慰劳。",
      "酋长纳款多，诸社齐欢笑。",
      "今我渡江来，城高恣凭眺。",
      "层层磴纡回，霭霭云笼罩。",
      "洁井泉犹甘，地洞路仍拗。",
      "墙宇嗟倾颓，库藏怜破耗。",
      "庭角黑沙堆，榈头残月照。",
      "忽听潮声喧，西风晚狂叫。",
      "鲲身七点浮，戍卒严水道。",
      "羽旗巡残堞，鼓鼙无乱噪。",
      "爱此清晏时，游情随处好。"
    ]
  },
  {
    "id": "adcfe4db1ce1b87962efdc63459c4765",
    "title": "宿长流水",
    "authorName": "张世法",
    "authorId": "adcfe4db1ce1b879d1457b72d1457b72",
    "dynasty": "清",
    "content": [
      "长流流不断，砂碛马蹄穷。",
      "草入春犹没，山经雨亦童。",
      "求音无鸟到，问径罕人同。",
      "薄暮停车处，荒烟一缕中。"
    ]
  },
  {
    "id": "adcfe4db1ce1b8797b6124667e1d3a80",
    "title": "平凉旅夜漫成",
    "authorName": "张世法",
    "authorId": "adcfe4db1ce1b879d1457b72d1457b72",
    "dynasty": "清",
    "content": [
      "最是秋天不肯明，萧萧白发已潜生。",
      "人间日岂回三舍，枕上愁将到六更。",
      "巀嶪崆峒谁访道，潺湲陇水旧闻声。",
      "自嗟身事俱迟暮，何复羁栖卧古城。"
    ]
  },
  {
    "id": "adcfe4db1d0a0f8beb237aa0617841d8",
    "title": "落叶",
    "authorName": "贾田祖",
    "authorId": "adcfe4db1d0a0f8b798ed7d4e9b73bcc",
    "dynasty": "清",
    "content": [
      "梦里萧萧雨，惊看月一床。",
      "西风吹败叶，半夜响空廊。",
      "似我无依客，终年辞故乡。",
      "暂谋栖息地，狼藉避繁霜。"
    ]
  },
  {
    "id": "adcfe4db1d0a0f8b95433763c1a803cc",
    "title": "雨",
    "authorName": "贾田祖",
    "authorId": "adcfe4db1d0a0f8b798ed7d4e9b73bcc",
    "dynasty": "清",
    "content": [
      "残镫耿犹照，凉气入虚幌。",
      "萧条风雨至，飒沓遍空响。",
      "晨起碧柯湿，微曦淡初上。",
      "衡门希来踪，心与孤云往。",
      "所思在江湖，烟蓑钓菰蒋。"
    ]
  },
  {
    "id": "adcfe4db1d0a0f8b6cbf008830e6c9d7",
    "title": "题李北岳先生诗集",
    "authorName": "贾田祖",
    "authorId": "adcfe4db1d0a0f8b798ed7d4e9b73bcc",
    "dynasty": "清",
    "content": [
      "十五才人江左出，吾郡三分已居一。斑斑古色擅宫王，六籍沈酣斗奇崛。",
      "缪公淡宕如春云，暮年删订细诗律。郭家处士何崎嵚，《升天》已入卢仝室。",
      "就中深厚推鱼川，昌黎玉局相差肩。不用钩章与棘句，雄神大力能回旋。",
      "绵津于此特珍重，压倒吴会雄词源。美人岂不玉堂贡，耳官失职悲迍邅。",
      "我生桑梓有恭敬，况乃泰华森真颠。当时太虚踞山斗，裁红晕碧徒便娟。",
      "公之音声协《雅》《颂》，谓宜俎豆追四贤。谁云寂寞五百载，看摩坚垒摇先鞭。",
      "济南文冢已崒嵂，苦欲质证无因缘。秋云木叶本奇绝，老宿再荷尚书怜。",
      "鸿篇伟制尽登载，朗如日月县瑶编。鸡林宝贵万口诵，荆山玉剖珠腾渊。",
      "淮海维扬古才薮，生天慧业公宜先。礼官论定百世祀，他时文苑其争传。"
    ]
  },
  {
    "id": "adcfe4db1d0a0f8ba19c8fcf7ee1ac12",
    "title": "题杨青村先生诗集",
    "authorName": "贾田祖",
    "authorId": "adcfe4db1d0a0f8b798ed7d4e9b73bcc",
    "dynasty": "清",
    "content": [
      "我生局束鸡瓮中，可怜萧索如衰蓬。岂惟五岳足未到，并此眼前山水无由逢。",
      "萤乾蠹死老残帙，何异候虫时鸟啼悲风。纪游往往羡康乐，神工鬼斧开鸿蒙。",
      "《秦州》杜老斗奇崛，实与太白《蜀道》争两雄。后来手笔愧凡劣，譬以钝戈朽甲攻。",
      "崇墉夜来披点商丘刻，鲛人网布珊瑚空。秀野草堂出新意，遇佳山水留诗筒。",
      "淋漓泼墨更谁子，横绝独步青村翁。齐州九点罗心胸，玲珑雕刻青芙蓉。",
      "中原蜡屐回匆匆，蛮天宰邑凭祝融。洞庭彭蠡飞艟艨，中流绝叫惊蛟龙。",
      "万弩直射冯夷宫，彩丝吊屈心忡忡。欲呼湘累歌兰丛。",
      "吁嗟乎，丈夫薄宦路已穷，簿领朱墨纷相从。才雄天末少人识，顽烟瘴雨支吟筇。",
      "江东群彦坐台省，锵鸣玉佩陈钟镛。我读君诗悼君遇，忽觉清夜剑戟摩苍穹。",
      "急㸐瓦铛煮浊酒，为君感慨抑塞挥千钟。"
    ]
  },
  {
    "id": "adcfe4db1d0a0f8bf3d34cacb6d99158",
    "title": "丁酉春日病中留江都汪容甫暨李孝臣王石臞草堂聚饮翼日容甫北行为诗以别兼柬孝臣石臞",
    "authorName": "贾田祖",
    "authorId": "adcfe4db1d0a0f8b798ed7d4e9b73bcc",
    "dynasty": "清",
    "content": [
      "苔荒草蔓半亩宫，不知户外春已浓。支离一疾肝肺攻，要脚驽缓成疲癃。",
      "锥子颖脱心丝空，绳床莫疗蒙头慵。汪子何来省龙钟，李王联袂其音跫。",
      "弥天凿齿劲欹逢，三君雁行于且喁。坐我琴书之房栊，家贫亦有虾鲑供。",
      "相与作达镫烛红，耳官失职悲不聪。高谈但闻声沨沨，心许不假言辞通。",
      "良觌累日宽尘胸，已疾捷若卢扁功，惜哉骊驹逝匆匆。",
      "我钦汪子灵光崇，五三八九经术鸿。文镵金石垂厚穹，阿谁相厄能两雄。",
      "邗江带水疏吟筇，何时下上偕云龙。仗君慧业开愚蠢，可怜踪迹如飘蓬。",
      "石臞又放湖千篷，剩我瑟缩吟悲翁。知己失散真路穷，出门惘惘迷西东。",
      "尔夔我蚿相怜同，望君重来鼓丝桐。"
    ]
  },
  {
    "id": "adcfe4db1d0a0f8b96e5121994c9083f",
    "title": "丙申岁仲夏洪稚存来自毗陵访予寓斋用王荆公和王微之登高斋韵奉赠",
    "authorName": "贾田祖",
    "authorId": "adcfe4db1d0a0f8b798ed7d4e9b73bcc",
    "dynasty": "清",
    "content": [
      "兼旬不出双屐埋，翻瓢急雨天河筛。毕逋朝飞絷其翼，万顷瘴墨纷搪挨。",
      "我家泽国畏淫潦，愁城百尺高崔嵬。那无篇帙供獭祭，蠹死不入图书堆。",
      "索居谁怜子桑病，款关有客冲泥来。森然奇秀扑我面，一谈一笑皆快哉。",
      "忆昨官廨始识君，不须缟纻惟挥杯。手挽强弓穿七札，轧霄奇句惊九垓。",
      "看君阅世抱孤愤，三寸不律含风雷。其时列郡正枯旱，火云赪赫空天排。",
      "清秋气候似九夏，《瞻卬》有嘒明星台。忧时虮虱漫呼吁，与君烂醉怀且开。",
      "香山乐府拟属和，让君主敦吾舆台。双丸跳掷倏经岁，周南复此同欢咍。",
      "浊醪相劝尽今夕，安得有酒倾如淮。"
    ]
  },
  {
    "id": "adcfe4db1d0a0f8b96e5121902a31de4",
    "title": "丙申岁仲夏洪稚存来自毗陵访予寓斋用王荆公和王微之登高斋韵奉赠",
    "authorName": "贾田祖",
    "authorId": "adcfe4db1d0a0f8b798ed7d4e9b73bcc",
    "dynasty": "清",
    "content": [
      "妃黄俪白十丈埃，把君诗卷实壮哉。",
      "手披口诵百纸尽，漘暑濯肺清风来。",
      "斑斓锦绣丽星斗，波涛㴸㶒流江淮。",
      "山灵刻划真宰哭，力斗大谢宁相挨。",
      "瑰奇闲走昌谷阵，绮艳讵涉齐梁台。",
      "大都门轫回自辟，纷纷皮相俱堪咍。",
      "缣囊压叠齿未壮，渊颖欲尽故纸堆。",
      "方今欃枪扫西域，捷书蚤晚移三台。",
      "大凯铙唱君能为，曷不响奏钧天雷。",
      "朱颜绿鬓坐销蚀，鸬鹚苦尽三百杯。",
      "我发种种伊可怜，出语有似糠秕筛。",
      "呜呜拥鼻五十载，欣君钜制万卷该。",
      "沉香丝管在指日，还期姓氏名山嵬。",
      "昌黎一经定可就，子云奇字终当排。",
      "皇皇著作富充栋，常常老眼为君开。"
    ]
  },
  {
    "id": "adcfe4db1d0a0f8b96e512194faf06d4",
    "title": "丙申岁仲夏洪稚存来自毗陵访予寓斋用王荆公和王微之登高斋韵奉赠",
    "authorName": "贾田祖",
    "authorId": "adcfe4db1d0a0f8b798ed7d4e9b73bcc",
    "dynasty": "清",
    "content": [
      "雨师弭辔顽云埋，好山一房青嵬嵬。",
      "扶筇欲邀诗老屐，柳阴佳处浮深杯。",
      "而君白纻先济胜，攀萝独企烟霞堆。",
      "当年歌停仅余寺，奸雄不足增人哀。",
      "诗人矫首望江北，欲斡元化施黔雷。",
      "杞人忧天正血面，巨川何力排黄淮。",
      "宣房贮腹岂扪籥，会借前箸陈鸾台。",
      "方今蚁封亟保障，万指补裂春泥筛。",
      "苍生壮志荷公辈，鱼头之怕胸为开。",
      "雨无其极今亦歇，喜遍孩龀欢黄台。",
      "江南年谷稳丰熟，羁人饱食且乐哉。",
      "鹪鹩一枝仗友力，瞢腾高枕百事排。",
      "江湖鸥鹭意浩荡，交朋萍梗感去来。",
      "与君会面只一再，牵肠绕腹能千回。",
      "高文子可泣神鬼，绝叫我欲惊埏垓。",
      "即今年衰强自力，世上小儿恣笑咍。",
      "长篇鼓三亟投赠，战场故垒思劘挨。",
      "天涯知己更枨触，三千里外无双才。"
    ]
  },
  {
    "id": "adcfe4db1d0accf730d88434e5cecda8",
    "title": "戊子举敬节会诗谢祝君赓扬",
    "authorName": "章程",
    "authorId": "adcfe4db1d0accf7d1457b72d1457b72",
    "dynasty": "清",
    "content": [
      "为善从来独力肩，讵闻敬节不欣然。",
      "伤心最是孤飞影，举手居然续命田。",
      "广厦庇寒难满志，慈航求渡且随缘。",
      "对君不作逢迎语，德报无亏鉴在天。"
    ]
  },
  {
    "id": "adcfe4db1d1528384f84f4a6ab4c9c45",
    "title": "出游",
    "authorName": "樊东阳",
    "authorId": "adcfe4db1d152838d1457b72d1457b72",
    "dynasty": "清",
    "content": [
      "振衣上孤艇，偏与尘世隔。",
      "游山先泛水，水上山历历。",
      "人影水涤尽，始合山云色。",
      "石岛裂古纹，竹潭摇深碧。",
      "流转帆正顺，山回橹又逆。",
      "水如作文字，有曲方能直。",
      "不知几潆洄，便到浔阳驿。"
    ]
  },
  {
    "id": "adcfe4db1d18445370ea179d944b6425",
    "title": "虞山秋眺",
    "authorName": "宗晋",
    "authorId": "adcfe4db1d184453d1457b72d1457b72",
    "dynasty": "清",
    "content": [
      "浩歌登虞山，雨意恰初醒。",
      "纵目翠微巅，浮云四围尽。",
      "风高海有声，日澹湖无影。",
      "并作乾坤秋，蒙蒙接西岭。"
    ]
  },
  {
    "id": "adcfe4db1d192213d740b2c5a5d76edd",
    "title": "台阳八景",
    "authorName": "余延良",
    "authorId": "adcfe4db1d192213d1457b72d1457b72",
    "dynasty": "清",
    "content": [
      "苍茫岛屿露巉岩，蟹舍渔村落日衔。",
      "一棹烟波藏巨镇，海天无际送归帆。"
    ]
  },
  {
    "id": "adcfe4db1d192213d740b2c58f6c6dea",
    "title": "台阳八景",
    "authorName": "余延良",
    "authorId": "adcfe4db1d192213d1457b72d1457b72",
    "dynasty": "清",
    "content": [
      "荡缨标子竖横沙，的砾红灯灿落霞。",
      "久息欃枪歌乐利，浪花深处有渔家。"
    ]
  },
  {
    "id": "adcfe4db1d192213d740b2c5b769c728",
    "title": "台阳八景",
    "authorName": "余延良",
    "authorId": "adcfe4db1d192213d1457b72d1457b72",
    "dynasty": "清",
    "content": [
      "泱漭天然设险奇，激轮翻轴拍厜㕒。",
      "当关风卷桃花浪，闻说王师直入时。"
    ]
  },
  {
    "id": "adcfe4db1d192213d740b2c51070abd9",
    "title": "台阳八景",
    "authorName": "余延良",
    "authorId": "adcfe4db1d192213d1457b72d1457b72",
    "dynasty": "清",
    "content": [
      "圆锐孤悬蜃窟中，漫漫堆玉耸穹窿。",
      "谁知暖日炎荒地，也与匡庐景色同。"
    ]
  },
  {
    "id": "adcfe4db1d192213d740b2c5b78213bb",
    "title": "台阳八景",
    "authorName": "余延良",
    "authorId": "adcfe4db1d192213d1457b72d1457b72",
    "dynasty": "清",
    "content": [
      "晨曦潋滟恰东升，万里鲸波晓雾蒸。",
      "欲捧晴晖霄汉近，赤嵌城畔紫云腾。"
    ]
  },
  {
    "id": "adcfe4db1d192213d740b2c5def2940b",
    "title": "台阳八景",
    "authorName": "余延良",
    "authorId": "adcfe4db1d192213d1457b72d1457b72",
    "dynasty": "清",
    "content": [
      "迤涎浡潏竞公洄，极目洪涛亦壮哉。",
      "谁学元虚重作赋，浮天无岸一登台。"
    ]
  },
  {
    "id": "adcfe4db1d192213d740b2c53d277351",
    "title": "台阳八景",
    "authorName": "余延良",
    "authorId": "adcfe4db1d192213d1457b72d1457b72",
    "dynasty": "清",
    "content": [
      "萧森清影罩幽亭，畅好涛声倚槛听。",
      "好似钱塘秋八月，濆沦澎濞鼓雷霆。"
    ]
  },
  {
    "id": "adcfe4db1d192213d740b2c52393469b",
    "title": "台阳八景",
    "authorName": "余延良",
    "authorId": "adcfe4db1d192213d1457b72d1457b72",
    "dynasty": "清",
    "content": [
      "散绮依稀天半晴，却从西屿望分明。",
      "轩轩欲举翻斜照，目送高标下赤城。"
    ]
  },
  {
    "id": "adcfe4db1d33dd270f1003c10f75085d",
    "title": "海上晤葛侍郎宝华连日谈西安事临别有赠",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "去住无消息，传闻有是非。",
      "艰难天险在，予夺圣心违。",
      "驿路梅花发，官筵苜蓿肥。",
      "孤臣中夜泪，沾洒向征衣。"
    ]
  },
  {
    "id": "adcfe4db1d33dd27a5dfedf4c67748eb",
    "title": "寄题郑苏堪江上盟鸥榭",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "世外容疏放，危栏对郡城。",
      "江空秋雨响，月落夜潮生。",
      "云树微茫出，渔灯历乱明。",
      "归舟从小隐，试为具鱼羹。"
    ]
  },
  {
    "id": "adcfe4db1d33dd27c4fccd8d218560f7",
    "title": "雪",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "九月边城雪，南砧尚捣衣。",
      "龙蛇犹自起，乌鹊欲何依。",
      "已共庭花落，还兼塞雁飞。",
      "故园松菊好，留滞不如归。"
    ]
  },
  {
    "id": "adcfe4db1d33dd27e756c066cdf4c136",
    "title": "对雪",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "丧乱仍霜雪，川原野哭哀。",
      "强随明月去，偏挟冻云回。",
      "客里青尊在，愁多白发催。",
      "苦吟生意尽，怀抱向谁开。"
    ]
  },
  {
    "id": "adcfe4db1d33dd278a89bde3f3a5313f",
    "title": "寄怀郑叔进",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "已作登楼赋，翻闻出塞歌。",
      "百年为客久，双鬓奈愁何。",
      "病酒秋来瘦，新诗别后多。",
      "怜君持汉节，凿空到天河。"
    ]
  },
  {
    "id": "adcfe4db1d33dd273fd8232ea7d77b91",
    "title": "有寄",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "汉女遗珠佩，湘妃倚薜萝。",
      "拟愁供楚雨，量恨与吴波。",
      "往事兼春远，流尘著梦多。",
      "玉珰无觅处，长是隔天河。"
    ]
  },
  {
    "id": "adcfe4db1d33dd27ad09bc04e4585abd",
    "title": "十月二十日之诏",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "世论多翻覆，天心有废兴。",
      "仓皇诛管蔡，羽翼失疑丞。",
      "国狗应难噬，城狐未可凭。",
      "夜来看北斗，佳气满昭陵。"
    ]
  },
  {
    "id": "adcfe4db1d33dd27ad09bc04159f909b",
    "title": "十月二十日之诏",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "百万生灵血，东朝悔祸深。",
      "易名传玉册，流涕发縢金。",
      "载笔他年事，逋臣海外心。",
      "祖宗遗训在，覆辙莫相寻。"
    ]
  },
  {
    "id": "adcfe4db1d33dd270a6abbeb17f546b6",
    "title": "题辛丑年诗后",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "惨怛张衡志，芳华宋玉词。",
      "《四愁》初有作，三赋故应悲。",
      "疾病兼群盗，艰难又一时。",
      "试凭沧海恨，还为问王尼。"
    ]
  },
  {
    "id": "adcfe4db1d33dd2759a5e8a631b1841f",
    "title": "题陆放翁集后",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "颇托朱熹契，难酬史浩知。",
      "晚为西第颂，惭对《北山移》。",
      "慷慨论恢复，升平记乱离。",
      "白头翻杜集，应废《洗兵》诗。"
    ]
  },
  {
    "id": "adcfe4db1d33dd27edb92f1f81545b0c",
    "title": "愁",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "隐约愁初觉，惺忪意已通。",
      "冷清无处觅，攒簇有时同。",
      "黯黯春僝僽，沈沈夜朦胧。",
      "流传江鲍体，赋咏总难工。"
    ]
  },
  {
    "id": "adcfe4db1d33dd278a3482b2c6c91a5a",
    "title": "乱离一首仿元白体示颂年叔进两太史",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "乱离重说太平年，宣武城南二月天。",
      "崇效寺中寻芍药，陶然亭畔吊婵娟。",
      "九衢车马如流水，百戏鱼龙过禁烟。",
      "历历旧时歌舞地，为君写入七哀篇。"
    ]
  },
  {
    "id": "adcfe4db1d33dd279a0fc673169df7b2",
    "title": "西苑",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "芙蓉别殿锁瀛台，落叶鸣蝉尽日哀。",
      "宝帐尚留琼岛药，金釭空照玉阶苔。",
      "神山已遣青鸾去，瀚海仍闻白雁来。",
      "莫问禁垣芳草地，箧中秋扇已成灰。"
    ]
  },
  {
    "id": "adcfe4db1d33dd27944c11635d737916",
    "title": "陶然亭题壁",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "车走雷声不动尘，千门驰道接天津。",
      "杜鹃九死魂应在，鹦鹉馀生梦尚新。",
      "抱蔓黄台成底事，看花紫陌已无春。",
      "汉家陵阙都非故，残照西风独怅神。"
    ]
  },
  {
    "id": "adcfe4db1d33dd27bc15447063d74020",
    "title": "感旧",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "尊前怊怅试罗衣，韦曲莺花乱后稀。",
      "紫殿不闻春燕返，青城还见夜乌飞。",
      "焚香复道吞声过，送别都亭洒泪归。",
      "一自金仙辞汉去，人民城郭已全非。"
    ]
  },
  {
    "id": "adcfe4db1d33dd27bc1b1d28f66e86ef",
    "title": "乱后同曾重伯还京师有赠",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "落尽庭槐独掩门，贞元朝士已无存。",
      "空城草木秋霜早，故国江湖夜雨翻。",
      "梦里觚棱非往日，愁中鼓角易黄昏。",
      "青衫走马章台路，珍重当时旧酒痕。"
    ]
  },
  {
    "id": "adcfe4db1d33dd2751a43ec5967262cc",
    "title": "哀王孙",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "金鞭宝玦走天涯，紫塞黄尘日又斜。",
      "北去铜驼惟有泪，西来玉马已无家。",
      "愁闻虏骑随秋草，怕遣宫莺问落花。",
      "闻道青门多白骨，更无人种故侯瓜。"
    ]
  },
  {
    "id": "adcfe4db1d33dd2755b87e66de54ed63",
    "title": "湘君",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "青枫江上古今情，锦瑟微闻呜咽声。",
      "辽海鹤归应有恨，鼎湖龙去总无名。",
      "珠帘隔雨香犹在，铜辇经秋梦已成。",
      "天宝旧人零落尽，陇鹦辛苦说华清。"
    ]
  },
  {
    "id": "adcfe4db1d33dd279c45f299f7761e2a",
    "title": "望帝",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "玄菟城头紫气横，长安月照国西营。",
      "天边马角无消息，海外龙髯有死生。",
      "贡使只应供夏葛，归期犹及荐春樱。",
      "烟花绕禁今如昨，莫遣张衡续两京。"
    ]
  },
  {
    "id": "adcfe4db1d33dd27d8bcb259a6a94592",
    "title": "曲江",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "曲江宫殿锁莓苔，蜡炬炉薰认劫灰。",
      "玉碗已随芳草出，銮舆曾为看花来。",
      "残灯不照秦乌返，落日惟馀汉雁回。",
      "夜雨秋衾鸡塞梦，归时应过李陵台。"
    ]
  },
  {
    "id": "adcfe4db1d33dd273f08d9a5ab0ac70d",
    "title": "故宫",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "故宫双阙倚斜晖，雉扇凄凉事已非。",
      "城草渐随乌尾长，陌花留送翠翘归。",
      "黄金海舶倾车出，赤羽梁园夹道飞。",
      "搜括岂知民力尽，年来江左已无衣。"
    ]
  },
  {
    "id": "adcfe4db1d33dd276e619773f16a1a19",
    "title": "哀时",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "惨澹乾坤火厝薪，銮舆无地可蒙尘。",
      "横流到处将安往，上帝高居已不神。",
      "郿坞燃脐方恨晚，庙堂食肉汝何人。",
      "膏肓尚有回天药，虎豹当关不敢陈。"
    ]
  },
  {
    "id": "adcfe4db1d33dd271f425f4896614f99",
    "title": "幽愤",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "梦里瞻天尚戴盆，灵氛从不省烦冤。",
      "三长已化苌弘血，九死难招宋玉魂。",
      "明月只今怀故国，夕阳何处是中原。",
      "沧桑一任供华发，渭水铜盘有泪痕。"
    ]
  },
  {
    "id": "adcfe4db1d33dd279e800832d5ca1e9e",
    "title": "东事急",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "从来死病走神医，衔索枯鱼悔已迟。",
      "六里有心欺楚使，二陵无泪哭秦师。",
      "前途税驾真焉极，政府非才恐不支。",
      "今日人间是何世，西风雨急雁来时。"
    ]
  },
  {
    "id": "adcfe4db1d33dd2722a56e3f4cf99c68",
    "title": "九月十六日广雅尚书宅集即席赠别樊按察分得佳韵",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "谢公座上酒如淮，更对云山日夕佳。",
      "前辈起居关气数，永和人物外形骸。",
      "文章丽雅孤飞凤，鼓吹清贫两部蛙。",
      "怕听玲珑歧路唱，潮平日落是天涯。"
    ]
  },
  {
    "id": "adcfe4db1d33dd2722a56e3f8abc06f2",
    "title": "九月十六日广雅尚书宅集即席赠别樊按察分得佳韵",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "时艰相对暂开怀，禁鼓沈沈动六街。",
      "天遣湖山供啸傲，夜谈风月杂诙谐。",
      "新诗漫拟宫中草，往事都如梦里槐。",
      "老去周郎才笔在，弓衣传唱遍吴娃。"
    ]
  },
  {
    "id": "adcfe4db1d33dd279829ce599286e763",
    "title": "遣闷",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "缪算狂谋有角张，懒从卜肆问行藏。",
      "徒闻贾谊虚前席，不许彭宣到后堂。",
      "六鹢退飞寻旧隐，五龙甘睡试新方。",
      "草庐自接渔梁路，莫换成都八百桑。"
    ]
  },
  {
    "id": "adcfe4db1d33dd271213046c62d7e521",
    "title": "怀旧",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "庭院愔愔日易斜，碧桃初试去年花。",
      "燕泥落后痕仍在，鸿雪相寻迹渐差。",
      "沈炯哀时工寄托，江淹赋别费才华。",
      "销魂只在西陵路，松柏青青送钿车。"
    ]
  },
  {
    "id": "adcfe4db1d33dd277d089157667e902c",
    "title": "赠蒋性甫侍御",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "棋局长安日日新，上东门外有风尘。",
      "河倾海浅浑闲事，栋折榱崩到此身。",
      "天半神龙殊矫矫，眼前国狗尚狺狺。",
      "微闻下诏开言路，名实推排恐未真。"
    ]
  },
  {
    "id": "adcfe4db1d33dd278072b65cedfaa9a2",
    "title": "咏史",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "要害年来略丧亡，金缯倾国苦相偿。",
      "谋曹鬼自争新故，救赵人方议短长。",
      "空向市驴呼令仆，坐看屠狗化侯王。",
      "汉廷亦有河南守，未肯腾章荐洛阳。"
    ]
  },
  {
    "id": "adcfe4db1d33dd278072b65c2e36de5f",
    "title": "咏史",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "民力中原已不支，诛求入骨恐非宜。",
      "西园自议葡萄价，南内方催芍药词。",
      "李广一钱应未值，陈平六策本无奇。",
      "山东大贾真痴绝，心计区区到鹿皮。"
    ]
  },
  {
    "id": "adcfe4db1d33dd278072b65c32c89028",
    "title": "咏史",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "江左长城只自摧，咸阳一炬总成灰。",
      "噬脐事业无生气，尝胆君臣愧霸才。",
      "西极未闻天马至，故宫先唱野鹰来。",
      "边愁不到芙蓉苑，过锦新闻寿宴开。"
    ]
  },
  {
    "id": "adcfe4db1d33dd278072b65ca6572eb9",
    "title": "咏史",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "著论曾经准过秦，素书尘暗向谁陈。",
      "有人泣地思乘鹤，何处占天见斗麟。",
      "海上浮查通大夏，宫中别院起临春。",
      "庙堂不用平吴策，已换才名赋感甄。"
    ]
  },
  {
    "id": "adcfe4db1d33dd2777e26ce4818215df",
    "title": "酬樊按察见赠",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "缩手功名总未伸，济时才略故无伦。",
      "使君意气须终古，今日朝廷用旧人。",
      "辞赋暮年多感慨，文章流别在清新。",
      "许身稷契平生事，老向骊山忆路尘。"
    ]
  },
  {
    "id": "adcfe4db1d33dd2777e26ce4c9470c22",
    "title": "酬樊按察见赠",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "六郡黄图接武威，极知边日少光辉。",
      "愁中岁月堂堂去，乱后山川渐渐非。",
      "浮海党人公论在，过江名士辈行稀。",
      "安危要仗隆中策，白羽终烦更一挥。"
    ]
  },
  {
    "id": "adcfe4db1d33dd273626ce0e0f8edabd",
    "title": "漫兴",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "三策何时得坐陈，霸书堆箧渐生尘。",
      "马牛已分同来去，龙蠖谁能论屈伸。",
      "庑下梁鸿思入越，囊中蔡泽解谋秦。",
      "儒生俗吏都无用，抱膝南阳别有人。"
    ]
  },
  {
    "id": "adcfe4db1d33dd273626ce0ee2bde7ce",
    "title": "漫兴",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "世外冥鸿避网罗，江湖日月已蹉跎。",
      "十年国论空淆乱，万事才名未折磨。",
      "铸铁六州成大错，销金一角总无多。",
      "未央宫阙高寒甚，拟和东坡水调歌。"
    ]
  },
  {
    "id": "adcfe4db1d33dd2734a1f1dc1d1191fe",
    "title": "即事有作",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "被冷香清酒渐消，灯檠黯黯送残宵。",
      "温凉漏水浑无定，缓急琴丝苦未调。",
      "春去心情犹耿耿，别来信息颇迢迢。",
      "飞龙骨出从惆怅，两鬓河阳已自凋。"
    ]
  },
  {
    "id": "adcfe4db1d33dd277fbc0b0e691a634b",
    "title": "同三六桥话旧有感",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "世事浮云变幻新，声名官职两沈沦。",
      "笼中蓄艾真无计，观里栽桃别有春。",
      "陈迹只今成俯仰，年来平等到冤亲。",
      "不须更忆山阳笛，张锁金明是故人。"
    ]
  },
  {
    "id": "adcfe4db1d33dd27cf0bcd1a8782d2e7",
    "title": "登陶然亭作",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "辽左城门昼不开，先朝文物半烟灰。",
      "山中老将乘骡去，海上遗民化鹤来。",
      "江统徙戎非至论，范雎谋国本庸才。",
      "神州只在危栏外，白草黄云尽可哀。"
    ]
  },
  {
    "id": "adcfe4db1d33dd2711abc651fc0f7261",
    "title": "闻道",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "闻道君王起渐台，方壶员峤象崔嵬。",
      "离宫苜蓿参差长，别殿芙蓉烂漫开。",
      "新辟条支求鸟卵，更通碎叶问龙媒。",
      "太平天子无愁思，愿颂南山献寿杯。"
    ]
  },
  {
    "id": "adcfe4db1d33dd27855ea40c31ff0b89",
    "title": "拟体",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "今日江南更可哀，清谈庙略坐相推。",
      "秦关信逐乌头断，汉苑书从雁足来。",
      "愁里何人歌捉搦，梦中有泪化琼瑰。",
      "撞钟树羽犹全盛，只作昆明劫后灰。"
    ]
  },
  {
    "id": "adcfe4db1d33dd2726bc3ffbec402a8a",
    "title": "同韩力畲户部谈作此示之",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "沧海西流去不回，黄鸡白日忍相催。",
      "卧龙自作躬耕计，羸牸终非负重才。",
      "从古御戎无上策，有人中夜望三台。",
      "感时恨别年年事，怀抱何曾得好开。"
    ]
  },
  {
    "id": "adcfe4db1d33dd27f2b79f23eebde182",
    "title": "王聘三侍御秦右衡郎中邀同崇效寺看牡丹有事不得与",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "佳期怅惘总参差，作暝悭晴并一时。",
      "谁遣故君成杜宇，坐看春事到酴醾。",
      "阑风伏雨真无奈，剩碧零红恐不支。",
      "见说兔葵仍满眼，未宜重作看花诗。"
    ]
  },
  {
    "id": "adcfe4db1d33dd27f4f641335636dc26",
    "title": "崇效寺看花之约事后方知有赵尧生太史曾刚甫杨筼谷二部郎复作一首",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "浮生哀乐尽消磨，纵酒凭君更放歌。",
      "已办苦吟淹日月，祗宜流涕向山河。",
      "心情越鸟难随马，世事吴蚕欲化蛾。",
      "却被汝阴居士笑，年来担上看春多。"
    ]
  },
  {
    "id": "adcfe4db1d33dd27e588f8a461298621",
    "title": "看花诗意有未尽更作示王侍御秦郎中",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "春光撩乱况无多，忍向青门送玉珂。",
      "旧事欲从红鹤论，新声都作白翎歌。",
      "空闻召对前釐席，漫拟题诗吊汨罗。",
      "刊落寻常金雪字，苦心君应识阴何。"
    ]
  },
  {
    "id": "adcfe4db1d33dd277b03af0c9dfb8ead",
    "title": "赠相士李子朴",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "云起龙骧恐不终，登坛狗盗当英雄。",
      "休将反骨疑刘濞，未肯推心对蒯通。",
      "世事已从蓝面鬼，人生须作黑头公。",
      "近来别有封侯相，都在书佣饿隶中。"
    ]
  },
  {
    "id": "adcfe4db1d33dd2709cad7e36a580d7d",
    "title": "排闷",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "论交结客到屠沽，自觉摧藏气类孤。",
      "世难不全关运会，人才先要论规模。",
      "虚名往往添蛇足，正议时时捋虎须。",
      "手写申韩无试处，安排白昼卧江湖。"
    ]
  },
  {
    "id": "adcfe4db1d33dd2709cad7e38f28b121",
    "title": "排闷",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "劳生衰病渐侵寻，说剑当歌已不禁。",
      "藏谷本来无得丧，溷茵随处有升沉。",
      "三分自定孙刘计，九辩谁知屈宋心。",
      "海上卢敖招手语，莫将白发换黄金。"
    ]
  },
  {
    "id": "adcfe4db1d33dd2709cad7e32d1378ab",
    "title": "排闷",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "牧羊圈豕尽登场，已分沈冥似蜀庄。",
      "吾道不须论毁誉，世情终欲辨温凉。",
      "鹄玄未必输乌白，凫短何妨续鹤长。",
      "归路人天凭去住，海天兜率费商量。"
    ]
  },
  {
    "id": "adcfe4db1d33dd2709cad7e317e5f9c0",
    "title": "排闷",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "芰佩荷衣称意裁，思寻禹穴访蓬莱。",
      "圣明已拟除文网，流俗相推作党魁。",
      "众论纷纷殊未定，诸公衮衮故非才。",
      "谢安肯为苍生出，谈笑犹能却敌来。"
    ]
  },
  {
    "id": "adcfe4db1d33dd2709cad7e3c9688e75",
    "title": "排闷",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "不缘赤舌解烧城，挹斗扬箕愧盛名。",
      "殷浩书空如梦寐，顾荣坐笑是平生。",
      "卷舒入世心仍苦，描画供人气渐平。",
      "鞍马已消髀肉尽，闭门空拟种芜菁。"
    ]
  },
  {
    "id": "adcfe4db1d33dd2709cad7e361bb2e17",
    "title": "排闷",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "华屋山邱理亦均，一官京洛负缁尘。",
      "飞扬跋扈真无赖，感慨悲歌觉有神。",
      "全仗酒杯排俗物，暂拈诗笔写天真。",
      "十年宰相非吾事，寄谢衡阳拭涕人。"
    ]
  },
  {
    "id": "adcfe4db1d33dd2709cad7e35e594455",
    "title": "排闷",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "刻意伤春许自工，懒将兵策画山东。",
      "甘陵有部分南北，李蔡为人在下中。",
      "盖世功名成画虎，馀生遇合应非熊。",
      "故山烟雨真奇绝，虚向东华换软红。"
    ]
  },
  {
    "id": "adcfe4db1d33dd2709cad7e3cf3b7fee",
    "title": "排闷",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "徘徊云路暂相望，山水兼思擅老庄。",
      "南渡朝廷皆草创，朔方节度太披猖。",
      "屠龙试手原无策，吠犬抡才别有方。",
      "我比吕温差得计，已抛心力到文章。"
    ]
  },
  {
    "id": "adcfe4db1d33dd27f3e72270f0bb78eb",
    "title": "党论",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "党论喧呶有旧新，时衰鲁道自龂龂。",
      "焚山不获蛇臣晋，蹈海难同鹞帝秦。",
      "互市岂贪驰草絮，空城犹算煮盐缗。",
      "乘槎乞取支机石，试访成都卖卜人。"
    ]
  },
  {
    "id": "adcfe4db1d33dd27280dca791e71d1a3",
    "title": "寄樊按察",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "暮云残雨望觚棱，忆掌丝纶佐中兴。",
      "新种柳槐春夹道，偶临凫雁夜张灯。",
      "酒人刻烛思高适，仙侣移舟愧李膺。",
      "东阁只今成马厩，知君未忍薄孙宏。"
    ]
  },
  {
    "id": "adcfe4db1d33dd27d73b618d941bc8b4",
    "title": "霸业",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "霸业东西竟代兴，天骄从昔识威棱。",
      "越人不解薰丹穴，胡妇还劳出白登。",
      "周汉下中皆失策，李牛恩怨本无凭。",
      "罪言未敢干时相，祗忆扬州万树灯。"
    ]
  },
  {
    "id": "adcfe4db1d33dd27ed74c843d9078e7b",
    "title": "无题",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "郑花开后雨廉纤，杂拟诗工昔昔盐。",
      "秦女卷衣春脉脉，宓妃留枕夜厌厌。",
      "流苏帐掩鹦初语，玳瑁梁新燕未沾。",
      "欲赋销魂多累句，年来才尽似江淹。"
    ]
  },
  {
    "id": "adcfe4db1d33dd2710738f83db037948",
    "title": "感事",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "割取江陵土一坏，相公鼻息尚如雷。",
      "主臣白马随黄马，门户金杯代玉杯。",
      "中使传符求薏苡，大官置驿贡杨梅。",
      "阿房艮岳君休仿，第一先宜起债台。"
    ]
  },
  {
    "id": "adcfe4db1d33dd27dc92f8e256a1f400",
    "title": "答客问",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "省中鸡树暂成行，偃月堂深写弄獐。",
      "敢向天关撄虎豹，空劳日历记牛羊。",
      "骑驴自避杨遵彦，磨马应偕许子将。",
      "新咏五君词婉约，但从贵显黜山王。"
    ]
  },
  {
    "id": "adcfe4db1d33dd2772e138d7db866ca8",
    "title": "偶成",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "坐对冲风起九河，沈沈清夜发高歌。",
      "神仙自觉拖肠少，富贵真从舐痔多。",
      "肯信任黎同患难，相逢赵李罢经过。",
      "荒江剩有三间屋，岁晚归期负薜萝。"
    ]
  },
  {
    "id": "adcfe4db1d33dd2783f122e56143596d",
    "title": "重门",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "重门詄荡绝跻攀，鸩鸟来时正闭关。",
      "花月旧痕非往日，水天新语落人间。",
      "陆机已占东西屋，何点难分大小山。",
      "凝碧池头曾系马，当年容易点朝班。"
    ]
  },
  {
    "id": "adcfe4db1d33dd278072b65c0b3fb839",
    "title": "咏史",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "疲民渐欲废耕犁，蚁穴从容善溃堤。",
      "东去伍员终报楚，北来骑劫已临齐。",
      "阉人祗解求黄雀，故相谁怜梦白鸡。",
      "莫信当涂吞野葛，安排墓上署征西。"
    ]
  },
  {
    "id": "adcfe4db1d33dd277cc35da225ae25b4",
    "title": "与客谭日俄战事",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "谁谓西邻土马豪，聊城弃甲比山高。",
      "庙谟始觉联吴好，天意宁烦诅楚劳。",
      "遣吏争兵闻哭泣，连年举债尽脂膏。",
      "北盟旧事多同异，六区丛谈付蔡条。"
    ]
  },
  {
    "id": "adcfe4db1d33dd276d641aca5d4f7f18",
    "title": "中立",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "渡辽车马日纷纷，袖手看人古未闻。",
      "国是近来徒尔尔，妖言吾亦欲云云。",
      "事前表饵非无计，局外雌雄尚未分。",
      "闻道临边诸将语，太平援例论功勋。"
    ]
  },
  {
    "id": "adcfe4db1d33dd274dbee37722f792a2",
    "title": "小除日得王抚州乃徵重阳书却寄",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "腊残春动雪消初，才读浔阳九日书。",
      "魏阙江湖犹剩汝，中年哀乐正愁予。",
      "论交宿昔心仍在，报国蹉跎计未疏。",
      "终见汉廷徵汲黯，郡中早晚候轺车。"
    ]
  },
  {
    "id": "adcfe4db1d33dd2713dbddf44cf0cd7a",
    "title": "宿望",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "宿望高名动列邦，多才好士更无双。",
      "坐间斗米推飞将，河外三城废受降。",
      "鱼服神龙曾失水，狸年虏马定临江。",
      "坐谭西伯真堪笑，不取襄阳处士庞。"
    ]
  },
  {
    "id": "adcfe4db1d33dd279124a185a52c245d",
    "title": "三韩",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "乐浪城外海云低，拜表中朝旧执圭。",
      "大郡股肱宜擘画，神京肩背失提携。",
      "十年教训归乌喙，百战声名出碧蹄。",
      "灭国阴谋君未省，山前泪尽拜摩笄。"
    ]
  },
  {
    "id": "adcfe4db1d33dd271ba7d57a175f01ac",
    "title": "讯李梅庵同年",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "朝来寄讯问梅庵，穷巷经时阻笑谈。",
      "瑟缩宦情如冻雀，葳蕤诗思似春蚕。",
      "惠夷可否非无意，陶谢枝梧或未惭。",
      "欲写兰成枯树赋，怜君摇落向江潭。"
    ]
  },
  {
    "id": "adcfe4db1d33dd2794909918a9713b5c",
    "title": "自题照像",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "奇服秋兰佩早纫，恐妨看镜画麒麟。",
      "三年浪迹空皮骨，万事磨人有鬼神。",
      "须信马鸣终被斥，岂知龙性本难驯。",
      "草玄寂寞吾何敢，惭愧平生郑子真。"
    ]
  },
  {
    "id": "adcfe4db1d33dd273626ce0e1a05dba6",
    "title": "漫兴",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "御吏时时醉吐茵，诗翁冷炙暗悲辛。",
      "苍黄反覆原难料，黑白分明故未真。",
      "与我周旋宁作我，随人俯仰不如人。",
      "似闻世外桃源路，先倩陶潜与问津。"
    ]
  },
  {
    "id": "adcfe4db1d33dd27133e41d4b387780c",
    "title": "仿某公体",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "津渡坊场税法新，愁闻竭泽取枯鳞。",
      "卖儿帖妇宜难久，恒舞酣歌恐不仁。",
      "岁币黄金催上供，围城白骨渐生燐。",
      "橘中偪仄无多地，空算输赢到玉尘。"
    ]
  },
  {
    "id": "adcfe4db1d33dd27c655519dcf285775",
    "title": "寄秦曲靖树声",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "国士无双秦少游，周南相望祗淹留。",
      "投荒万里疑非计，下笔千言苦未休。",
      "从古公卿排贾谊，即今节义数田畴。",
      "朝廷对食思颇牧，不道郎曹已白头。"
    ]
  },
  {
    "id": "adcfe4db1d33dd27af0f96db69608616",
    "title": "昔游",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "鄠杜清狂忆昔游，醉中飞雪犯貂裘。",
      "少年结客长如此，多病逢春不自由。",
      "旧识屠羊藏广柳，闲思走马出长楸。",
      "酒垆冷落空回首，感逝怀人到应刘。"
    ]
  },
  {
    "id": "adcfe4db1d33dd27e092fc31af3d3e05",
    "title": "人日有怀",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "晕碧裁红斗上春，闭门牢落负良辰。",
      "淹淹日月供愁出，历历江山入梦新。",
      "终见深宫生草棘，尚馀别业锁松筠。",
      "烟蓑雨笠真长策，准拟还家理钓缗。"
    ]
  },
  {
    "id": "adcfe4db1d33dd27deff00ea27ac8674",
    "title": "人日诗叠前韵再作一首",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "骑马京华旅食春，草堂人日又兹辰。",
      "花前雁后归无计，雨横风狂事更新。",
      "广武谣应同阮籍，郊居赋已示王筠。",
      "鬓丝愁寂依禅榻，不用腰缠十万缗。"
    ]
  },
  {
    "id": "adcfe4db1d33dd274e9bf1452d9e78c5",
    "title": "暮上江亭望西山",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "江亭晚色静娟娟，灵璅森沈落照边。",
      "乱后河山仍处处，春来花鸟自年年。",
      "故人忆别初寒外，南雁相逢卧病前。",
      "拟试囊中餐玉法，明朝乘兴入蓝田。"
    ]
  },
  {
    "id": "adcfe4db1d33dd2768275d83b062a9d8",
    "title": "两江总督李勤恪兴锐挽诗",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "幕府承平一梦过，重来衰疾对山河。",
      "中兴耆旧风流尽，晚岁功名驾驭多。",
      "辈行同时皆显要，传闻故事有淆讹。",
      "吞吴志在身先死，呜咽江声恨未磨。"
    ]
  },
  {
    "id": "adcfe4db1d33dd2763396bbb9fe38381",
    "title": "赠张巽之观察",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "湖海元龙气未降，清谈马槊亦无双。",
      "异花旧蓄戎王蔓，香草新搴楚客茳。",
      "坐视颠危焉用相，从来弱昧不能邦。",
      "君才管乐真无忝，试向床前拜老庞。"
    ]
  },
  {
    "id": "adcfe4db1d33dd27c2bda276109a92f6",
    "title": "江亭有怀王抚州秦曲靖",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "不道登临忆别离，春悲还更比秋悲。",
      "山川信美非吾土，丧乱相仍复几时。",
      "渐觉衣冠人事尽，应怜疾病报书迟。",
      "圣朝坐论须才杰，流落江湖恐未宜。"
    ]
  },
  {
    "id": "adcfe4db1d33dd279e11a9dfce0d9520",
    "title": "暮忆",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "岁华摇落竟谁知，书剑风尘未有期。",
      "旧国春生题扇外，高城别记剪灯时。",
      "支持薄闷寒犹在，点缀轻阴晚更宜。",
      "浪费才情工艳体，不嫌消瘦到琼枝。"
    ]
  },
  {
    "id": "adcfe4db1d33dd27199c3c84382f3895",
    "title": "怀归",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "手栽松竹已成围，旧日池台有是非。",
      "避地岁时殊未晚，经年消息故应稀。",
      "春寒驿路桃花发，暮雨江楼燕子飞。",
      "惭愧故人供药物，几回题札寄当归。"
    ]
  },
  {
    "id": "adcfe4db1d33dd275bf797f10fba263a",
    "title": "赠别李梅庵同年",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "客里招寻许更过，城南花药讨春多。",
      "悲欢离合有如此，历落嵚奇无奈何。",
      "四海与君同意气，百年相见苦蹉跎。",
      "买山旧约终须践，拟脱朝衣制芰荷。"
    ]
  },
  {
    "id": "adcfe4db1d33dd27290789d9d8861569",
    "title": "春感",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "燕台杨柳已摇春，萧瑟欢娱迹易陈。",
      "故国书来仍作客，荒城日落不逢人。",
      "早衰自觉心期负，多难愁闻战伐新。",
      "卜筑沧浪真恨晚，几时料理洛阳尘。"
    ]
  },
  {
    "id": "adcfe4db1d33dd278a2329886bb53707",
    "title": "再赠李梅庵同年",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "示我长行更短歌，六朝遗制见阴何。",
      "多才似汝能潦倒，世态从人作媕娿。",
      "北极岩疆喧鼓角，南溟归路接风波。",
      "文章自古论时会，莫仿湘累赋女萝。"
    ]
  },
  {
    "id": "adcfe4db1d33dd2759af200a39e9b0b6",
    "title": "自遣",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "斗柄徒闻挹酒浆，神灵箕口或时张。",
      "本无党论依牛李，敢有才名媲马杨。",
      "愦愦舟船随蜀相，沈沈殿屋笑陈王。",
      "笼中鸡鹜疑相妒，不信焦明已远翔。"
    ]
  },
  {
    "id": "adcfe4db1d33dd27392e5a8cbab8df66",
    "title": "得黄徽州曾源书",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "一麾江阁对凫鹥，道远书从隔岁题。",
      "去国竟成浮水瓠，当年原有上天梯。",
      "世情自欲论恩怨，时事何妨杂笑啼。",
      "谁识奋髯朱伯厚，避人焚草欲鸡栖。"
    ]
  },
  {
    "id": "adcfe4db1d33dd2787d69bad4296fe4d",
    "title": "古体",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "漫忧王室泣铜驼，新凿昆明引碧波。",
      "铁锢南山应有隙，金堆北斗不妨多。",
      "封侯但博羊头贱，作奏还防马尾讹。",
      "留答升平公等在，买邻须向首阳阿。"
    ]
  },
  {
    "id": "adcfe4db1d33dd273626ce0ef35d3640",
    "title": "漫兴",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "已办青鞋更绿蓑，掉头真欲钓烟波。",
      "春风骑竹红颜少，秋雨生苔白骨多。",
      "世事朝三同暮四，人生对酒胜当歌。",
      "东游试问淮南米，兼访吟梅水部何。"
    ]
  },
  {
    "id": "adcfe4db1d33dd272156490198043e29",
    "title": "游仙",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "蓬莱殿阁郁嵯峨，万树垂杨百顷荷。",
      "旧说宫中行乐秘，新闻海外进方多。",
      "锡秦剪地轻千里，享赵钧天奏九歌。",
      "王母夜来真大醉，通词谁为托微波。"
    ]
  },
  {
    "id": "adcfe4db1d33dd278072b65ce8e825f9",
    "title": "咏史",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "窈窕交疏间绮窗，自修水递接吴江。",
      "药储乳雀三千两，衣画轻鸾六百双。",
      "烧蜡代薪施锦帐，列钱衔璧出金釭。",
      "化淳不似承恩死，彰义门前舐足降。"
    ]
  },
  {
    "id": "adcfe4db1d33dd2791e8eef0b8d097fa",
    "title": "正月十二日晨起作",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "昨夜萧萧风雨过，落花狼藉上庭莎。",
      "故人别后论诗少，心绪春来中酒多。",
      "纵饮已拚千日醉，劳生谁续百年歌。",
      "怕临南浦销魂地，曾共江郎赋绿波。"
    ]
  },
  {
    "id": "adcfe4db1d33dd27a6e072b54c4ecba6",
    "title": "述怀",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "坐惭秋桂与春萝，招隐书来负诺多。",
      "合沓高名如我未，飞腾异术奈人何。",
      "尘容俗状颇拘窘，鹤唳猿啼相谴诃。",
      "却笑韩公闻道晚，钓鱼还拟问鼋鼍。"
    ]
  },
  {
    "id": "adcfe4db1d33dd27a446760e74522191",
    "title": "闻警",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "覆盎门边乌鹊栖，建章烽火辽水西。",
      "九攻九守会亡宋，三沐三薰能霸齐。",
      "云雨手中有翻覆，瑀璜腰下无解携。",
      "羊灯兔月照歌舞，五夜军书来刺闺。"
    ]
  },
  {
    "id": "adcfe4db1d33dd27f3b6779892e6b176",
    "title": "壁上见故人旧题有作",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "驿亭萧索不逢春，绕柱巡墙尚有人。",
      "一别到今无意绪，三年怜汝在风尘。",
      "东门已欲悲芜灭，北郭相期访隐沦。",
      "想见江南花发后，醉题歌扇咏汀蘋。"
    ]
  },
  {
    "id": "adcfe4db1d33dd278d7230bc40828832",
    "title": "送刘幼云编修南还省亲",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "草长花生莺乱飞，禁城寒尽送君归。",
      "故山芝术春应熟，今日朝廷计已非。",
      "蠢蠢辈流殊可惜，茫茫前路欲何依。",
      "浔阳郭下江如练，留取京尘上彩衣。"
    ]
  },
  {
    "id": "adcfe4db1d33dd27374b12e8e21bc5d1",
    "title": "遇旧居有感",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "疏桐乳燕对沈沈，寂寞庭轩春色深。",
      "回复杂花还照眼，秤量诸药总经心。",
      "筐中零藿想馀热，苔上履綦无可寻。",
      "送乐推哀真不易，更临丝竹恐难禁。"
    ]
  },
  {
    "id": "adcfe4db1d33dd277c48bd4a20502fef",
    "title": "送胡味笙编修鼎彝改官大梁",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "新扫巢痕出上台，一章乞郡堕尘埃。",
      "英雄失路都如此，块儡登场大可哀。",
      "幕府昔闻天下计，艰危今要济时才。",
      "酒酣我亦能怀古，便拟从君上吹台。"
    ]
  },
  {
    "id": "adcfe4db1d33dd275d55e431d2cec581",
    "title": "寄怀陈伯严三立",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "谢公埭前春始深，江水江花无古今。",
      "左股蓬莱遭破碎，南皮瓜李罢浮沉。",
      "新诗渐欲作蛮语，卧疾安知非越吟。",
      "坐阅池台成草莽，华颠愁对雍门琴。"
    ]
  },
  {
    "id": "adcfe4db1d33dd270d438568f967a8b8",
    "title": "春阴",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "拨触春愁尔许同，游丝落絮斗空蒙。",
      "似寒非寒暖非暖，欲雨不雨风不风。",
      "一角高楼树如荠，孤舟江上花打篷。",
      "松陵老矣虽能赋，犊战蚕僵语未工。"
    ]
  },
  {
    "id": "adcfe4db1d33dd279d10c2b7ccd1cd29",
    "title": "刘幼云编修以诗索和再作赠别",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "尘外远公相啸歌，扁舟安稳渡江波。",
      "归家正及桃花发，暂别真如乌翼过。",
      "客里春华白日晚，画中故国青山多。",
      "鱼羹饱吃柁楼饭，胜向长安骑瘦骡。"
    ]
  },
  {
    "id": "adcfe4db1d33dd27860dee8babd1bdc9",
    "title": "日暮独居",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "榾柮燔春火尚红，暮寒才觉卷帘通。",
      "炉灰画尽诗初就，蜡炬烧残酒未中。",
      "闷爱拾遗吟语燕，闲同中散送飞鸿。",
      "蹇驴不敢朝天去，十日何曾过巷东。"
    ]
  },
  {
    "id": "adcfe4db1d33dd27ee23fbda6b443e74",
    "title": "春寒",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "二月春寒仍未消，寒梅始花江雁遥。",
      "轻红重碧不禁怯，雨细风粗相倚骄。",
      "寂寂楼台帘半掩，深深院落烛初烧。",
      "十年谙尽关山路，记踏霜痕过板桥。"
    ]
  },
  {
    "id": "adcfe4db1d33dd272d4759bf9443020c",
    "title": "即事有感",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "坐对庭花春事微，参差渐与世相违。",
      "四三三四有喜怒，哀乐乐哀无是非。",
      "贾谊伤鵩未知命，张华赋鹪能息机。",
      "都门祖帐试相待，神武挂冠吾欲归。"
    ]
  },
  {
    "id": "adcfe4db1d33dd27d1d43650999abd8f",
    "title": "夏闰枝编修孙桐方持妇服作此慰之",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "故香落尘经雨滋，荀令断肠君岂支。",
      "冉冉佳期成梦寐，潭潭旧事费寻思。",
      "年时已不怡中夜，气味犹疑作远离。",
      "莫似二毛潘骑省，帱茵弹泪写哀辞。"
    ]
  },
  {
    "id": "adcfe4db1d33dd274c4fb32ea799ac49",
    "title": "梅花",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "月落霜繁短景催，年年玉笛唤愁回。",
      "江边日夕垂垂发，雪后园林细细开。",
      "香与蕙难争百亩，白如榆不上三台。",
      "春风词笔流传遍，悔向扬州倚阁来。"
    ]
  },
  {
    "id": "adcfe4db1d33dd274057e5c5fd3311d4",
    "title": "续春寒一首",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "厅马晚嘶春雨微，杝枝欲开蝴蝶飞。",
      "诗成试笔写纨扇，酒醒呼灯调玉徽。",
      "塞草荒凉供雁叫，江花历乱对鸥饥。",
      "素衣化尽宾朋散，愁坐空庭送落晖。"
    ]
  },
  {
    "id": "adcfe4db1d33dd27bc919ba6fa1e0609",
    "title": "广春寒一首",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "花事今年概可知，柳青桃碧有兴衰。",
      "短萧横笛夜相向，紫殿红楼春正悲。",
      "旧燕去还留后约，新鸿来欲负前期。",
      "单衣试酒心情减，怕说鸾镮拾翠时。"
    ]
  },
  {
    "id": "adcfe4db1d33dd27ef37a3aaf6cd8380",
    "title": "后春寒一首",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "迟暮伤春怀百忧，隔年消息苦淹留。",
      "东劳西燕空相见，万草千花尽欲愁。",
      "何日箧中求故扇，有人天际望归舟。",
      "乱离王粲今头白，懒上层楼赋远游。"
    ]
  },
  {
    "id": "adcfe4db1d33dd270a8602c654cf7f8d",
    "title": "补春寒一首",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "桃李漫山不敢开，阴晴无定本难猜。",
      "春来春去只如此，花谢花荣能几回。",
      "欹枕未妨延短漏，点灯还欲对深杯。",
      "连年畏听黄昏雨，惯触新词到阿灰。"
    ]
  },
  {
    "id": "adcfe4db1d33dd27c18daaeae42f59ef",
    "title": "独居有感",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "疾病兼旬但闭门，已成失计厌重论。",
      "江山事事皆陈迹，花鸟年年祗泪痕。",
      "弦上杜鹃新有托，笼中鹦鹉旧能言。",
      "巡檐欲草归田赋，误共寒梅说故园。"
    ]
  },
  {
    "id": "adcfe4db1d33dd27b8e7206a785789cc",
    "title": "祖制",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "乾隆旧额尚能寻，祖制平时有九箴。",
      "只道诸侯春不贡，岂闻四裔暗相侵。",
      "坐谈都尉思搜粟，骤贵中郎解摸金。",
      "碎首青蒲争耗羡，百年谁识老成心。"
    ]
  },
  {
    "id": "adcfe4db1d33dd27dfaa2de0839e6419",
    "title": "送人往沈阳",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "插柳边关当女墙，承平父老见耕桑。",
      "早通靺鞨求神鹘，曾向丁零案盗羊。",
      "始祸至今成孟浪，寻盟当日费周防。",
      "区区卧榻何劳问，已割昭陵作战场。"
    ]
  },
  {
    "id": "adcfe4db1d33dd27b432baee307855f5",
    "title": "惜花",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "窈窕馀香满眼时，往年独对惜分携。",
      "桃明柳媚不能奈，燕舞莺啼相与期。",
      "铁骑勒春真造次，金钗催暮太支离。",
      "小楼昨夜有风雨，君在梦中应未知。"
    ]
  },
  {
    "id": "adcfe4db1d33dd2787f4a77e3d8bafb2",
    "title": "辛夷",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "墙角辛夷一尺高，花开如雪复如毛。",
      "红衰绿减自兹始，忌雨嫌风毋乃劳。",
      "既以阴多长虫蚁，更兼地僻杂蓬蒿。",
      "同时僵李能相待，侥幸偏输露井桃。"
    ]
  },
  {
    "id": "adcfe4db1d33dd27d74b91421a0c71bd",
    "title": "玉兰",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "长安二月三月交，玉兰试花初解苞。",
      "谁令喝道杀风景，并欲煎酥充夜庖。",
      "芜没暂当随澧芷，太平仍拟致淮茅。",
      "植根得所非难事，咫尺梧桐有凤巢。"
    ]
  },
  {
    "id": "adcfe4db1d33dd279ef2b3a784ec5020",
    "title": "酴醾",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "笃耨丛中未忍芟，岁寒曾遣伴松杉。",
      "半开已似蛇探穴，全放真如马脱衔。",
      "沈水未宜来刻画，殿春原不畏讥谗。",
      "承恩药树解为态，独锡嘉名出殿岩。"
    ]
  },
  {
    "id": "adcfe4db1d33dd276c64cf03a7b412fb",
    "title": "春帖子词三首代其一",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "簇杖千门启，朝元万国趋。",
      "侧闻宽大诏，先与减田租。"
    ]
  },
  {
    "id": "adcfe4db1d33dd27b0b53c3ca4dd452c",
    "title": "示讽",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "枕簟歌筵畔，无妨作冶游。",
      "不须贪独睡，云梦泽南州。"
    ]
  },
  {
    "id": "adcfe4db1d33dd27887065fb6eb8f02b",
    "title": "题司马温公集",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "抵死相争太扰攘，凫胫非短鹤非长。",
      "空将三尺区区法，较量前王与后王。"
    ]
  },
  {
    "id": "adcfe4db1d33dd27c931bc5974773c10",
    "title": "题山谷集",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "一棹湘江去不还，杜陵高峻苦难攀。",
      "曾侯老眼分明在，解道涪翁学义山。"
    ]
  },
  {
    "id": "adcfe4db1d33dd27e69f302690ab8b46",
    "title": "寄怀陈伯严金陵",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "软尘京洛点朝簪，放浪心情百不堪。",
      "长乐晓钟残月夜，时时合眼梦江南。"
    ]
  },
  {
    "id": "adcfe4db1d33dd27bcc4d82157c54b47",
    "title": "黄金台",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "谁道昭王解爱才，千年霸业剩荒台。",
      "乐生握龊非奇士，只为黄金卖主来。"
    ]
  },
  {
    "id": "adcfe4db1d33dd278072b65caa6b7bc5",
    "title": "咏史",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "汉家制度本抢攘，刀笔虚依日月光。",
      "绛灌不须谗贾谊，当时俗吏是张苍。"
    ]
  },
  {
    "id": "adcfe4db1d33dd272d7f348625fb984f",
    "title": "为蒙古三六桥题画幛",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "海燕西飞雁北来，春深试上李陵台。",
      "洛阳花似龙庭雪，换得年年一度开。"
    ]
  },
  {
    "id": "adcfe4db1d33dd27a25661f08521bc50",
    "title": "读书",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "莫从有字句处读，劝君须读无字书。",
      "世上俗儒宁解此，拖姜转土注虫鱼。"
    ]
  },
  {
    "id": "adcfe4db1d33dd2799aa0e8952b744d3",
    "title": "前诗有漏义作此补之",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "心地须收横草功，千门万户一时通。",
      "从来绝世神奇理，却在寻常字句中。"
    ]
  },
  {
    "id": "adcfe4db1d33dd276cd1d700125bde91",
    "title": "冒鹤亭属题填词图",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "残山剩水送春过，独倚危栏唤奈何。",
      "认取旧时肠断处，斜阳烟柳已无多。"
    ]
  },
  {
    "id": "adcfe4db1d33dd27487ed6b74a6fd59a",
    "title": "八月五日作",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "望仙楼下万人喧，新进凉州法曲翻。",
      "想见开天全盛日，年年八月坐朝元。"
    ]
  },
  {
    "id": "adcfe4db1d33dd27c6e200b78993b9a9",
    "title": "和广雅尚书杂诗六首卧佛寺松",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "金椎故道祖龙经，双鹤归来似旧青。",
      "空见阿房三月火，至今佛梦不曾醒。"
    ]
  },
  {
    "id": "adcfe4db1d33dd27c6e200b78d30451a",
    "title": "和广雅尚书杂诗六首卧佛寺松",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "故事承平有典型，梨园白发尚娉婷。",
      "秦关夜夜淋铃雨，翻作南巡旧曲听。"
    ]
  },
  {
    "id": "adcfe4db1d33dd27c6e200b78fc6189e",
    "title": "和广雅尚书杂诗六首卧佛寺松",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "广寒重到恐荒凉，画柱津桥字数行。",
      "莫唱伊凉天宝曲，汉家今已失河湟。"
    ]
  },
  {
    "id": "adcfe4db1d33dd27c6e200b7ac18a668",
    "title": "和广雅尚书杂诗六首卧佛寺松",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "西来宛马镇相寻，苜蓿葡萄极望深。",
      "清绝晓钟仙杖句，无人解作蓼花吟。"
    ]
  },
  {
    "id": "adcfe4db1d33dd27c6e200b747ca55af",
    "title": "和广雅尚书杂诗六首卧佛寺松",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "尧桀从来两不知，纷纷鹰隼莫相疑。",
      "轻阴日暮皆闲事，卧到山红涧碧时。"
    ]
  },
  {
    "id": "adcfe4db1d33dd27c6e200b79d1abd53",
    "title": "和广雅尚书杂诗六首卧佛寺松",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "清谈法律自纷纶，门户区区有屈伸。",
      "鱼鳖蛟龙同一鬨，岂知东海已扬尘。"
    ]
  },
  {
    "id": "adcfe4db1d33dd27165171bd88002a53",
    "title": "读汉书",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "黄金自爱枕中篇，脚价何尝到九泉。",
      "谁遣淮王守都厕，一时鸡犬尽神仙。"
    ]
  },
  {
    "id": "adcfe4db1d33dd27fe14ef1421dc0ff7",
    "title": "咏枣",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "紫衣传赐出蓬壶，雨露恩光照上都。",
      "一例东封成故事，坐令尊酒变明珠。"
    ]
  },
  {
    "id": "adcfe4db1d33dd278d08f181996dc57e",
    "title": "感近事作",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "省识田家赛社歌，太平有象在松萝。",
      "岂知梁燕巢林木，从此炊烟已不多。"
    ]
  },
  {
    "id": "adcfe4db1d33dd27428a682fe44b1f85",
    "title": "同广雅尚书游天宁寺归有感",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "坐上河山异洛中，局前丝竹解平戎。",
      "谢公谈笑王公哭，戮力神州各不同。"
    ]
  },
  {
    "id": "adcfe4db1d33dd2742dbb0bf1d2e4e44",
    "title": "广雅尚书招宝侍讲熙朱侍读福诜樊按察增祥于京卿式枚沈编修曾桐作重九于天宁寺塔射山房沈后至作此戏之",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "九日云山发兴新，凭栏高处望长春。",
      "西风检点尊前客，不是当时落帽人。"
    ]
  },
  {
    "id": "adcfe4db1d33dd27f6fe61c7959d3d1a",
    "title": "过故相刚毅宅",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "枉思带砺誓山河，鼎鼐楼台已自多。",
      "函首玉津行万里，不知曾听大风歌。"
    ]
  },
  {
    "id": "adcfe4db1d33dd278812bdc420e434b7",
    "title": "同广雅尚书宝侍讲熙樊按察增祥李府丞盛铎沈编修曾桐饮市楼福兴居",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "马行灯火渐凄清，卷里厨娘识旧京。",
      "话到贞元朝士尽，白头节度不胜情。"
    ]
  },
  {
    "id": "adcfe4db1d33dd27989ae35d23366814",
    "title": "论诗绝句四十首苏李",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "五字河梁出国风，论文已较长卿工。",
      "柏台高宴君无与，不在倡优狗马中。"
    ]
  },
  {
    "id": "adcfe4db1d33dd27989ae35d29577d85",
    "title": "论诗绝句四十首苏李",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "难从晋帖仿来禽，入洛才多已不任。",
      "俗煞南潮钟记室，只将一字抵千金。"
    ]
  },
  {
    "id": "adcfe4db1d33dd27989ae35dcd24aa5f",
    "title": "论诗绝句四十首苏李",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "逸响南皮不自量，陈思夺嫡在词场。",
      "西园月比鱼山好，翻案论诗到夕堂。"
    ]
  },
  {
    "id": "adcfe4db1d33dd27989ae35d7a5c672d",
    "title": "论诗绝句四十首苏李",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "益寿轻华善自名，翰林轩陆有公评。",
      "文章第一论风格，不信安仁胜士衡。"
    ]
  },
  {
    "id": "adcfe4db1d33dd27989ae35dfb4e4aa7",
    "title": "论诗绝句四十首苏李",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "感慨无端托兴深，咏怀谁识阮公心。",
      "广陵散作穷途哭，莫向延年注里寻。"
    ]
  },
  {
    "id": "adcfe4db1d33dd27989ae35d5d255d81",
    "title": "论诗绝句四十首苏李",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "种桑已值山河改，看菊还怜甲子同。",
      "千载子云朱仲晦，不将应璩比陶公。"
    ]
  },
  {
    "id": "adcfe4db1d33dd27989ae35d2d457b59",
    "title": "论诗绝句四十首苏李",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "一代孤鸣实寡俦，颜延毁誉欲相仇。",
      "碧云清丽无风骨，莫把参军配惠休。"
    ]
  },
  {
    "id": "adcfe4db1d33dd27989ae35d447e72e2",
    "title": "论诗绝句四十首苏李",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "早年才弱患空疏，晚节苍凉独步初。",
      "玉貌内人今白首，不知家令是尚书。"
    ]
  },
  {
    "id": "adcfe4db1d33dd27989ae35d183b1160",
    "title": "论诗绝句四十首苏李",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "青莲低首向宣城，玉石终嫌误后生。",
      "柳色梨花多累句，须知谢朓似阴铿。"
    ]
  },
  {
    "id": "adcfe4db1d33dd27989ae35dfa587a55",
    "title": "论诗绝句四十首苏李",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "东阁官梅句有神，扬州水部最清新。",
      "选楼寂寞无颜色，不录千秋并世人。"
    ]
  },
  {
    "id": "adcfe4db1d33dd27989ae35d1aa73712",
    "title": "论诗绝句四十首苏李",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "回雪流风独擅长，同时沈范各分行。",
      "钞书不救天才短，误尽王融学谢庄。"
    ]
  },
  {
    "id": "adcfe4db1d33dd27989ae35d501e4bd9",
    "title": "论诗绝句四十首苏李",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "萧瑟生平庾子山，暮年词赋动江关。",
      "玉台应悔当时体，七夕诗成已自删。"
    ]
  },
  {
    "id": "adcfe4db1d33dd27989ae35d2b02f6c5",
    "title": "论诗绝句四十首苏李",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "高蹈三唐首拾遗，王杨蝉噪等陈隋。",
      "遗山别有兴亡恨，错认诗人作范蠡。"
    ]
  },
  {
    "id": "adcfe4db1d33dd27989ae35d623f8733",
    "title": "论诗绝句四十首苏李",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "忠孝纷纶制作奇，麻鞋兽锦各恩私。",
      "白头相对论诗律，胜似东蒙共被时。"
    ]
  },
  {
    "id": "adcfe4db1d33dd27989ae35de27e4c24",
    "title": "论诗绝句四十首苏李",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "讽论篇篇近正声，秦中吟抵杜君卿。",
      "昌黎实录真颠倒，独为元臣赋永贞。"
    ]
  },
  {
    "id": "adcfe4db1d33dd27989ae35d352c1a66",
    "title": "论诗绝句四十首苏李",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "拾翠盘雕莫更论，卫公当日盗乾坤。",
      "乐天诗卷供鱼蠹，中夜披衣读罪言。"
    ]
  },
  {
    "id": "adcfe4db1d33dd27989ae35d541ec5aa",
    "title": "论诗绝句四十首苏李",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "钳口何人论北司，微辞寄托本非奇。",
      "玉川月蚀刘蕡策，一样伤心世岂知。"
    ]
  },
  {
    "id": "adcfe4db1d33dd27989ae35dd2627fca",
    "title": "论诗绝句四十首苏李",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "字字冥搜苦未安，废眠忘食称心难。",
      "可怜粗俗扬州守，留作他年画虎看。"
    ]
  },
  {
    "id": "adcfe4db1d33dd27989ae35d75eca721",
    "title": "论诗绝句四十首苏李",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "涂抹坡诗百态新，南毛北纪是忠臣。",
      "莆田处士金陵客，艺苑雌黄别有人。"
    ]
  },
  {
    "id": "adcfe4db1d33dd27989ae35d5e6c6b90",
    "title": "论诗绝句四十首苏李",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "漫笑当年吕本中，陈黄诗派本来同。",
      "后山高出涪翁上，终觉陈谟论未公。"
    ]
  },
  {
    "id": "adcfe4db1d33dd27989ae35d38e7de7c",
    "title": "论诗绝句四十首苏李",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "明妃曲未逊欧王，司马才如蜀郡杨。",
      "更喜酒醒人散后，月明深院对新妆。"
    ]
  },
  {
    "id": "adcfe4db1d33dd27989ae35df68c8216",
    "title": "论诗绝句四十首苏李",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "鬼头万卷自淹该，俊逸青葱信异才。",
      "除却断肠词句好，无人知有贺方回。"
    ]
  },
  {
    "id": "adcfe4db1d33dd27989ae35dedee0dcc",
    "title": "论诗绝句四十首苏李",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "秘监谈诗有盛名，渊源殊不负平生。",
      "屏山老去风情在，灯火樊楼写汴京。"
    ]
  },
  {
    "id": "adcfe4db1d33dd27989ae35d3a1c5203",
    "title": "论诗绝句四十首苏李",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "弹章并案到陶潜，径畈花翁尽改弦。",
      "南宋词人诗笔好，压他杨万与萧千。"
    ]
  },
  {
    "id": "adcfe4db1d33dd27989ae35d6603e0d5",
    "title": "论诗绝句四十首苏李",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "杨柳东门逼岁寒，刘郎桃树怕重看。",
      "谁知辇下张光弼，不惹风波到牡丹。"
    ]
  },
  {
    "id": "adcfe4db1d33dd27989ae35df60c8961",
    "title": "论诗绝句四十首苏李",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "水浅蓬莱鬓有丝，永和书法盛唐诗。",
      "国香零落冬青死，要为王孙废楚辞。"
    ]
  },
  {
    "id": "adcfe4db1d33dd27989ae35d6414a0be",
    "title": "论诗绝句四十首苏李",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "京国才名四十年，玉堂彩笔拟神仙。",
      "梦中一角江南路，惯著孤篷听雨眠。"
    ]
  },
  {
    "id": "adcfe4db1d33dd27989ae35dede0eaa9",
    "title": "论诗绝句四十首苏李",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "流传大定接明昌，文物风流未渠央。",
      "范揭同声推汉吏，岂知当世有欧阳。"
    ]
  },
  {
    "id": "adcfe4db1d33dd27989ae35d968768ea",
    "title": "论诗绝句四十首苏李",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "清丽居然逼李温，首传吴体过中原。",
      "琵琶省识江南怨，绝代销魂萨雁门。"
    ]
  },
  {
    "id": "adcfe4db1d33dd27989ae35dd3660eaa",
    "title": "论诗绝句四十首苏李",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "客妇文妖更鬼才，春花秋月斗清哀。",
      "玉溪刻意摹昌谷，都乞夔州剩馥来。"
    ]
  },
  {
    "id": "adcfe4db1d33dd27989ae35d28182f7c",
    "title": "论诗绝句四十首苏李",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "青邱中道折芝英，不许文章老更成。",
      "还有信阳何大复，可怜才地两倾城。"
    ]
  },
  {
    "id": "adcfe4db1d33dd27989ae35d6b83f2d8",
    "title": "论诗绝句四十首苏李",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "乐府迷离仿九章，鼎钟帷幄暗悲伤。",
      "孤臣泪似苔痕绿，春雨年年上苑墙。"
    ]
  },
  {
    "id": "adcfe4db1d33dd27989ae35d4af960e7",
    "title": "论诗绝句四十首苏李",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "进士山东李中麓，子规江上陆沧浪。",
      "诗名相业供描画，始信多才本不祥。"
    ]
  },
  {
    "id": "adcfe4db1d33dd27989ae35d2dd27297",
    "title": "论诗绝句四十首苏李",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "晚服西涯及震川，卮言憍气已全湔。",
      "奇情剩作昙阳犬，比似温陵拜澹然。"
    ]
  },
  {
    "id": "adcfe4db1d33dd27989ae35d6a6e1afc",
    "title": "论诗绝句四十首苏李",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "北极风烟郡国开，中原日月自楼台。",
      "诗人反覆无多字，谁许西京作赋才。"
    ]
  },
  {
    "id": "adcfe4db1d33dd27989ae35d78a9c4a7",
    "title": "论诗绝句四十首苏李",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "击壤颓波未寂寥，枫山浅俗定山佻。",
      "新诗自作温岐语，细雨寒鸡梦早朝。"
    ]
  },
  {
    "id": "adcfe4db1d33dd27989ae35d7e31ec66",
    "title": "论诗绝句四十首苏李",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "浪子燕青气未平，秋风圃扇擅才情。",
      "三朝白发江湖梦，夜夜渔灯当火城。"
    ]
  },
  {
    "id": "adcfe4db1d33dd27989ae35de8d46077",
    "title": "论诗绝句四十首苏李",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "半夜挑灯不奈何，梅村才调本无多。",
      "东家未要施朱粉，浪费南都十斛螺。"
    ]
  },
  {
    "id": "adcfe4db1d33dd27989ae35d1960f8b0",
    "title": "论诗绝句四十首苏李",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "青主论文重北风，江南愁独与君同。",
      "鹊山寒食明湖柳，写入乌痕燕影中。"
    ]
  },
  {
    "id": "adcfe4db1d33dd27989ae35d7f2f7293",
    "title": "论诗绝句四十首苏李",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "晚岁颓唐力已殚，论诗序爵未欺谩。",
      "尚书爱好真无益，祗配贪多七品官。"
    ]
  },
  {
    "id": "adcfe4db1d33dd27cf913dbe8084649f",
    "title": "题郑苏堪海藏楼诗集",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "清晨陇首羌无故，春草池塘若有神。",
      "万卷只知供獭祭，义山真卖杜陵人。"
    ]
  },
  {
    "id": "adcfe4db1d33dd27d5dcf9252ef83059",
    "title": "元遗山论诗有贵贱之见作此正之",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "面目都随贵贱迁，陶公枯淡谢公妍。",
      "暮云春酒词清丽，却在柴烟粪火边。"
    ]
  },
  {
    "id": "adcfe4db1d33dd27c0b8d7a34911e353",
    "title": "遗山论诗又有南北之见复作此正之",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "邺下曹刘气不驯，江东诸谢擅清新。",
      "风云变后兼儿女，温李原来是北人。"
    ]
  },
  {
    "id": "adcfe4db1d33dd27e49b97089b23fd73",
    "title": "桃花",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "一代才名数柳刘，庙堂人物尽风流。",
      "相公剩识桃花字，题壁诗成换播州。"
    ]
  },
  {
    "id": "adcfe4db1d33dd27e2fe103f20204353",
    "title": "海棠",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "昏如枣膏羊玄保，湿似詹唐沈演之。",
      "恨到无香非厚谤，人言还有刻深时。"
    ]
  },
  {
    "id": "adcfe4db1d33dd27ed023177ac916783",
    "title": "为刘幼云编修廷琛题九峰读书图",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "大冠高盖黄尘底，晚得刘侯差自喜。",
      "一卷匡庐独往图，悄然著我千岩里。",
      "金华贵人一字无，佩玉鸣裾工走趋。",
      "仕宦不达坐读书，君之此计愚且迂。",
      "山中花开酒应熟，卖书来问东家屋。",
      "我亦平生江海心，岁晚从君喂黄犊。"
    ]
  },
  {
    "id": "adcfe4db1d33dd277cd23f6f2cde446f",
    "title": "孤雁",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "洞庭春花已堪把，并门雪飞仍没马。",
      "将寻天路访重华，南北驰驱汗流赭。",
      "孤雁哀鸣始欲翔，岂知矰缴背人张。",
      "白凫朱凤皆饥死，莫向江湖觅稻粱。"
    ]
  },
  {
    "id": "adcfe4db1d33dd27e144816fece63fa4",
    "title": "为杨筼谷比部题其大父永青先生蓉峰采药图",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "天宝诗人衣见胫，老向长镵思托命。",
      "江东处士顾圭年，饥啖蒺藜忘肉茗。",
      "诸公自羡大官羊，物外仍寻辟谷方。",
      "坐对兹图三叹息，强起题诗惭笔力。",
      "骑牛老人呼不还，写入郭熙春雨山。",
      "比部风流竹林阮，祖德留遗今未远。",
      "我衰多病非苦吟，山雪堆门三尺深。",
      "长安车尘梦濠濮，径欲从公采黄独。",
      "山中或逢泌与良，调停骨肉神惨伤。",
      "世事如今更枯朽，君纵多才难着手。"
    ]
  },
  {
    "id": "adcfe4db1d33dd27d57fb751d4699666",
    "title": "君门行",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "枝强干弱鹿为马，舜放尧囚龙作鱼。",
      "苍梧山深鬼啸雨，当殿无复群臣趋。",
      "夜郎供奉古别离，拾遗杜鹃再拜诗。",
      "苕苕君门门九闺，泪尽心摧君岂知。"
    ]
  },
  {
    "id": "adcfe4db1d33dd272d57a383a2c8d3de",
    "title": "河决",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "黄河决瓠子，浩如坤轴翻。",
      "万家正甘寝，夜半为鱼鼋。",
      "天子临塞河，冠盖如云屯。",
      "畚锸不得施，议论空叫喧。",
      "或云下流壅，建言疏海门。",
      "穷年无效验，九州增垫昏。",
      "我谓君大谬，当往治河源。",
      "充耳不见省，哀此戢戢魂。",
      "闻君疑且怒，欲语声复吞。"
    ]
  },
  {
    "id": "adcfe4db1d33dd27d1ccc0a4a1e52485",
    "title": "古诗一首",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "客从北海来，中有数橡屋。",
      "劝我居海滨，闭门寄幽独。",
      "上漏旁复穿，伸东虑西缩。",
      "补苴术已穷，举家待倾覆。",
      "客曰曷焚之，改营出新筑。",
      "主人谢不能，踌躇额颦蹙。",
      "吉凶未可知，客言徒取辱。",
      "诸公谋自工，谀辞颂歌哭。",
      "吾将说燕书，请君举明烛。"
    ]
  },
  {
    "id": "adcfe4db1d33dd275bddfb0c8634a68c",
    "title": "两马行",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "君马玄黄我马白，我往日南君漠北。",
      "颜色不同心事殊，况有山川能间隔。",
      "鸡鸣钟动灯荧荧，闻君被洒仍未醒。",
      "明珠为泪金作心，持以赠君君不应。"
    ]
  },
  {
    "id": "adcfe4db1d33dd27297f4fd3c5eff4be",
    "title": "刘幼云编修自天津诗来为别作此寄之",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "九派浔阳江有沱，江上绿柳如绿莎。",
      "横江大艑高峨峨，卸帆到门蚕未蛾。",
      "春水渐深生碧波，闻道今年春雨多。",
      "为君略说江南好，燕子飞时闻棹歌。"
    ]
  },
  {
    "id": "adcfe4db1d33dd279903e07c1d969e0e",
    "title": "题章价人铜官感旧圆补",
    "authorName": "李希圣",
    "authorId": "adcfe4db1d33dd27d072677d73e0f748",
    "dynasty": "清",
    "content": [
      "旌旗照水如火红，鼓声直挟江流东。",
      "督师矫矫人中龙，马蹄欲踏吴门空。",
      "三年坐待桑田变，试手韬钤万人羡。",
      "纶巾儒服本风流，岂意虚摇憔荣扇。",
      "兵家形势太无凭，咫尺江湖一掷轻。",
      "国士恩深惭报称，天高不肯照精诚。",
      "猩猩啼烟鬼啸雨，千载冤魂相唤语。",
      "回首苍梧云正愁，孤臣欲作湘累死。",
      "文藻江山已不存，何人偏解续招魂。",
      "高唐置酒论畴昔，一蛇在野龙在门。",
      "半壁功名何草草，健儿散尽遗民老。",
      "岂知成败本由天，书生苦说封侯好。",
      "月落潮平又一时，至今乌鹊尚南飞。",
      "行人莫问当年事，乱后青山有是非。"
    ]
  },
  {
    "id": "adcfe4db1d38112b5b0ead7536a0dde3",
    "title": "过赵北口",
    "authorName": "金门诏",
    "authorId": "adcfe4db1d38112b24510415b3bbccd6",
    "dynasty": "清",
    "content": [
      "春风云暖破春妍，杨柳青青早放颠。",
      "亦似江南湖水碧，片帆吹过打鱼船。"
    ]
  },
  {
    "id": "adcfe4db1d410650a5a9e96239051633",
    "title": "赋得溪云初起日沈阁",
    "authorName": "萧联魁",
    "authorId": "adcfe4db1d410650728f206c11f524c3",
    "dynasty": "清",
    "content": [
      "一上城楼望，秋初景已凉。",
      "日沈高阁里，云起小溪旁。",
      "白练随波浪，金乌入栋梁。",
      "遥空晖隐隐，深壑水泱泱。",
      "壮丽千寻耸，苍茫万笏将。",
      "逐风来四面，带雾蔽中央。",
      "只有浓阴布，都无烈焰张。",
      "临江增爽气，吟咏忆咸阳。"
    ]
  },
  {
    "id": "adcfe4db1d4106508b423f182e2c3125",
    "title": "赋得星使出词曹",
    "authorName": "萧联魁",
    "authorId": "adcfe4db1d410650728f206c11f524c3",
    "dynasty": "清",
    "content": [
      "莫道词臣贵，驰驱敢告劳。",
      "星轺由驿路，使节出仙曹。",
      "日下丝纶降，云间气象豪。",
      "烟霞今揽辔，珠玉昔挥毫。",
      "吏岂殊香案，途应拥羽旄。",
      "金门传盛遇，玉尺喜亲操。",
      "东壁西园属，南辕北辙遭。",
      "月卿临照处，共荷圣恩褒。"
    ]
  },
  {
    "id": "adcfe4db1d465e4aa8e86e2d47fc188d",
    "title": "舟至八闸为友人作画",
    "authorName": "道济",
    "authorId": "adcfe4db1d465e4ad1457b72d1457b72",
    "dynasty": "清",
    "content": [
      "舟行将八闸，湖水荡无涯。",
      "渔艇千家岸，芦花一色沙。"
    ]
  },
  {
    "id": "adcfe4db1d465e4a68af21d434cb16b3",
    "title": "临清过闸口号",
    "authorName": "道济",
    "authorId": "adcfe4db1d465e4ad1457b72d1457b72",
    "dynasty": "清",
    "content": [
      "地倾水泻须凭闸，千里雷车信怒嗥。",
      "卷浪抛开珠散彩，崩空舞碎雪分涛。",
      "七十二门向北牢，东归此去渐凭高。",
      "锦云旋绕织秋袍，仙障中分虎势绦。",
      "鸣锣击鼓壮滔滔，行人驻看跃渊艚。",
      "飞帆拥簇驾图旄，推窗卷幔得挥毫。"
    ]
  },
  {
    "id": "adcfe4db1d465e4a22888c66749fc0a4",
    "title": "故城河口号",
    "authorName": "道济",
    "authorId": "adcfe4db1d465e4ad1457b72d1457b72",
    "dynasty": "清",
    "content": [
      "千回百折故城河，东倾西长分嵯峨。",
      "白杨灌木参天柯，处处成行古道么。",
      "古冢荒碑庙逶迤，水流浪打雪狼窝。",
      "行路之人嗟叹多，峥嵘斧削飞岩坡。",
      "楼船画鼓快如梭，锦缆人来寸寸呵。",
      "归空粮艘争天摩，歌声歌彻青云和。"
    ]
  },
  {
    "id": "adcfe4db1d465e4a635f725ec763d4e6",
    "title": "与友人夜饮",
    "authorName": "道济",
    "authorId": "adcfe4db1d465e4ad1457b72d1457b72",
    "dynasty": "清",
    "content": [
      "忆昔相逢在黄檗，座中有尔谈天舌。",
      "即今头白两成翁，四顾无人冷似铁。",
      "携手大笑菊花丛，纵观书画江海空。",
      "镫光晃夜如白昼，酒气直透兜率宫。",
      "主人本是再来人，每于醉里见天真。",
      "客亦三千堂上客，英风竦飒多精神。",
      "拈秃笔，向君笑，忽起舞，发大叫。",
      "大叫一声天宇宽，团团明月空中小。"
    ]
  },
  {
    "id": "adcfe4db1d465e4ae9972440b7567db0",
    "title": "为友人写春江图",
    "authorName": "道济",
    "authorId": "adcfe4db1d465e4ad1457b72d1457b72",
    "dynasty": "清",
    "content": [
      "书画非小道，世人形似耳。",
      "出笔混沌开，入拙聪明死。",
      "理尽法无尽，法尽理生矣。",
      "理法本无传，古人不得已。",
      "吾写此纸时，心入春江水。",
      "江花随我开，江月随我起。",
      "把卷坐江楼，高呼曰子美。",
      "一啸水云低，图开幻神髓。"
    ]
  },
  {
    "id": "adcfe4db1d47d4973a69a17d0e3f3c80",
    "title": "湖墅",
    "authorName": "杨晨",
    "authorId": "adcfe4db1d47d497d1457b72d1457b72",
    "dynasty": "清",
    "content": [
      "扁舟散发欲何之，早向烟波理钓丝。",
      "一曲鉴湖双桨入，四明狂客几人知。",
      "桃花水暖鱼初上，芦苇霜清蟹共持。",
      "拟傍水仙祠结屋，棹歌归趁夕阳时。"
    ]
  },
  {
    "id": "adcfe4db1d47d4976e61d58485d6d6af",
    "title": "登丰山有感",
    "authorName": "杨晨",
    "authorId": "adcfe4db1d47d497d1457b72d1457b72",
    "dynasty": "清",
    "content": [
      "丰山东走势蜿蜒，海月江风入暮天。",
      "剩有孱王传逸史，几经名士结吟缘。",
      "洞中蝙蝠多栖壁，峡口盘螭欲喷泉。",
      "太息沧桑真一瞬，后人谁念郓欢田。"
    ]
  },
  {
    "id": "adcfe4db1d47d497e159f372dfc4236c",
    "title": "漱岩归示忆鉴湖诗次韵奉答兼订后约",
    "authorName": "杨晨",
    "authorId": "adcfe4db1d47d497d1457b72d1457b72",
    "dynasty": "清",
    "content": [
      "谁言河广不容舠，草草归人未觉劳。",
      "恰值一湖秋水满，同看万丈月轮高。",
      "先生亦自耽诗癖，今世何曾罢议曹。",
      "肯许重阳共登眺，莫嫌落叶受风饕。"
    ]
  },
  {
    "id": "adcfe4db1d47d4976e3c1347c288e8cc",
    "title": "石梁古松歌用洪右臣前辈古槐韵",
    "authorName": "杨晨",
    "authorId": "adcfe4db1d47d497d1457b72d1457b72",
    "dynasty": "清",
    "content": [
      "金枝翠羽摇晴空，神仙出没明光宫。",
      "忽遘罡风坠灵杖，苍髯拂拂如虬龙。",
      "骑龙仙人入云去，老向空山饱霜露。",
      "上枝盘郁纷攫拿，下枝化石形杈丫。",
      "山深无人万籁静，独鹤归来月斜影。",
      "一声清唳立霜梢，唤起人间尘梦醒。",
      "老僧披衣出茅堂，手攀古藤渡石梁。",
      "下观飞瀑亦长啸，为我说偈三千章。",
      "华顶峰高断樵路，片片白云从此度。",
      "只愁夜半风雷鸣，飞作神龙不知处。"
    ]
  },
  {
    "id": "adcfe4db1d54791ccc71ceea77430a38",
    "title": "采茶歌",
    "authorName": "许观身",
    "authorId": "adcfe4db1d54791cd1457b72d1457b72",
    "dynasty": "清",
    "content": [
      "采茶早，冰芽小。采茶晚，绿云满。顾渚蒙顶春风多，女儿连袂来山阿。",
      "惊雷之莱吉祥蕊，社前细雨连番过。抽芽纤纤嫩于玉，绿痕瘦比蛾眉绿。",
      "山厨欲焙逢禁烟，限期只恐头纲促。茶纲作贡自年年，寒食清明断雪天。",
      "制得密云龙小样，君谟搜取入茶笺。公家榷茶问茶户，上品缄斟奉官府。",
      "此时但解嗜茶甘，此际谁知采茶苦。今年叶卷芽枯焦，恰值三春少雷雨。",
      "荈园早晚偿茶租，田间菜麦还乾枯。"
    ]
  },
  {
    "id": "adcfe4db1d6622d36fcf78471060d368",
    "title": "山居即事",
    "authorName": "吴江",
    "authorId": "adcfe4db1d6622d3d1457b72d1457b72",
    "dynasty": "清",
    "content": [
      "树满闲园水满陂，景从村出又何之。",
      "扫苔岩石堪为榻，开卷诗书可当师。",
      "花月有情陪饮酒，渔樵无事即围棋。",
      "要知清雅山中景，茆屋翛然并竹篱。"
    ]
  },
  {
    "id": "adcfe4db1d730be492b6e316ea107828",
    "title": "谒仲子庙",
    "authorName": "曹一士",
    "authorId": "adcfe4db1d730be42cb6b103c0d0e461",
    "dynasty": "清",
    "content": [
      "仲氏遗村古，祠堂济水阴。",
      "结缨千载志，负米一生心。",
      "斜日聊扪碣，清飙乍拂镡。",
      "车裘非我有，此义到于今。"
    ]
  },
  {
    "id": "adcfe4db1d730be4fecd2bb523661c26",
    "title": "鹦鹉",
    "authorName": "曹一士",
    "authorId": "adcfe4db1d730be42cb6b103c0d0e461",
    "dynasty": "清",
    "content": [
      "飘零绿羽向秋阴，风雨时能惠好音。",
      "老去诗篇多错落，间来佛偈费沉吟。",
      "十年庑下高人迹，万里秦山故国心。",
      "惆怅云霄空有志，病驱拟共息长林。"
    ]
  },
  {
    "id": "adcfe4db1d730be4e65c9f28afccb753",
    "title": "即事呈沧洲师",
    "authorName": "曹一士",
    "authorId": "adcfe4db1d730be42cb6b103c0d0e461",
    "dynasty": "清",
    "content": [
      "百折孤忠奉至尊，黄杨闰后厄还存。",
      "臣心似水甘分谤，天语如雷敢负恩。",
      "直恐汉廷成党祸，重教楚泽有冤魂。",
      "三吴父老频遮道，圣世何烦叫九阍。"
    ]
  },
  {
    "id": "adcfe4db1d730be4e65c9f2877db640e",
    "title": "即事呈沧洲师",
    "authorName": "曹一士",
    "authorId": "adcfe4db1d730be42cb6b103c0d0e461",
    "dynasty": "清",
    "content": [
      "刍牧艰难罪不辞，烟消日出秣陵时。",
      "再生顶踵皆君赐，三黜功名是数奇。",
      "归梦千山惊虎豹，家园八口客耘耔。",
      "国恩未报身焉往，鶗鴂鸣残鬓欲丝。"
    ]
  },
  {
    "id": "adcfe4db1d730be4ca35252dc25af490",
    "title": "访雍门村",
    "authorName": "曹一士",
    "authorId": "adcfe4db1d730be42cb6b103c0d0e461",
    "dynasty": "清",
    "content": [
      "落日彭城上，秋原多古人。",
      "有怀孟尝客，言访雍门村。",
      "飒飒风动树，悠悠樵负薪。",
      "焉知墓中骨，气压东西秦。",
      "无弦发哀弹，千载声如闻。",
      "寄谢弹铗子，三窟徒纷纭。"
    ]
  },
  {
    "id": "adcfe4db1d751b5005622375231ca170",
    "title": "清明日绕道登俞山谒墓",
    "authorName": "任绳隗",
    "authorId": "adcfe4db1d751b50d1457b72d1457b72",
    "dynasty": "清",
    "content": [
      "看山不厌取途宽，百折登临欲上难。",
      "石马昔时增气象，丰碑今日念衣冠。",
      "莺愁落照啼高树，磬逐归云下佛坛。",
      "极目可怜惟灌莽，为谁禁火食犹寒。"
    ]
  },
  {
    "id": "adcfe4db1d751b503ecbb2a19c983094",
    "title": "同人集曹荩臣致远堂分韵得开字",
    "authorName": "任绳隗",
    "authorId": "adcfe4db1d751b50d1457b72d1457b72",
    "dynasty": "清",
    "content": [
      "城头日落晚钟催，寒夜阳春动地回。",
      "白发自怜知己旧，青樽谁为故人开。",
      "座中侠气干霄上，墙外书声度幕来。",
      "相劝莫辞金谷数，试看百罚有深杯。"
    ]
  },
  {
    "id": "adcfe4db1d751b5014467785d0fe2afa",
    "title": "上巳夜虎丘舟中社集即席赋呈吴梅村先生",
    "authorName": "任绳隗",
    "authorId": "adcfe4db1d751b50d1457b72d1457b72",
    "dynasty": "清",
    "content": [
      "上巳由来纪胜游，春深带月共登舟。",
      "诗从河岳争千古，人是中原第一流。",
      "锦缆似随双剑合，玉箫还傍夜珠浮。",
      "诸君视昔能无感，风景依然晋代愁。"
    ]
  },
  {
    "id": "adcfe4db1d751b5014467785b819c350",
    "title": "上巳夜虎丘舟中社集即席赋呈吴梅村先生",
    "authorName": "任绳隗",
    "authorId": "adcfe4db1d751b50d1457b72d1457b72",
    "dynasty": "清",
    "content": [
      "今夕岂非良宴会，关西江左共登坛。",
      "星临万舸传杯暖，剑聚双龙出匣寒。",
      "酒到夜深生气概，诗成水际得波澜。",
      "相看各有行藏意，金马何尝却钓竿。"
    ]
  },
  {
    "id": "adcfe4db1d751b50f3b4b5899302d8d7",
    "title": "平原谒颜鲁公祠",
    "authorName": "任绳隗",
    "authorId": "adcfe4db1d751b50d1457b72d1457b72",
    "dynasty": "清",
    "content": [
      "尚书遗像肃威神，瞻拜犹能起后人。",
      "万里乾坤存正气，七朝培植出宗臣。",
      "东藩指顾山河日，西向从容捧诏辰。",
      "老至愈坚姜桂性，生平大节在君亲。"
    ]
  },
  {
    "id": "adcfe4db1d751b50c170a343f88b9b9a",
    "title": "清明日游昆山",
    "authorName": "任绳隗",
    "authorId": "adcfe4db1d751b50d1457b72d1457b72",
    "dynasty": "清",
    "content": [
      "昆山一片石，巉秀称奇绝。不使土附之，削肤仅存骨。",
      "扪萝数十盘，宛转踞其脊。流云湿松杉，回绕佛坛出。",
      "眼前无华岳，此亦去天尺。所以惯游人，不如乍来客。",
      "佳人飘缟带，湘佩穿林陌。婉约故可怜，含凄况寒食。",
      "春风吹古道，芳草眠残碣。车马虽复喧，荒原自空碧。",
      "我能真赏见山灵，不独寻常寄游迹。钟声日暮下镫龛，迟却十年来面壁。"
    ]
  },
  {
    "id": "adcfe4db1d7b1f0ed26493baf5435e81",
    "title": "得家报感作",
    "authorName": "许梦青",
    "authorId": "adcfe4db1d7b1f0ed305281fc91591a8",
    "dynasty": "清",
    "content": [
      "思去愁千缕，摊来信两封。",
      "雄心随逝水，大事付飞淙。",
      "激愤眦长裂，悲歌发上冲。",
      "恨无三尺剑，藉手斩元凶。"
    ]
  },
  {
    "id": "adcfe4db1d7b1f0ed9f56be54cb97277",
    "title": "感赋",
    "authorName": "许梦青",
    "authorId": "adcfe4db1d7b1f0ed305281fc91591a8",
    "dynasty": "清",
    "content": [
      "丧乱偏多感，尘踪叹转蓬。",
      "弟兄半零落，亲友各西东。",
      "世界鲸波滚，羁栖燕幕同。",
      "天涯憔悴尽，顾影独书空。"
    ]
  },
  {
    "id": "adcfe4db1d7b1f0ed9f56be5cc251bd4",
    "title": "感赋",
    "authorName": "许梦青",
    "authorId": "adcfe4db1d7b1f0ed305281fc91591a8",
    "dynasty": "清",
    "content": [
      "搔首天难问，穷愁欲著书。",
      "才疏仍橐笔，哭痛未回车。",
      "垒块销惟酒，风尘走似驴。",
      "何当无挂碍，息影入蓬庐。"
    ]
  },
  {
    "id": "adcfe4db1d7b1f0e5fa03de59a7d97ee",
    "title": "有感",
    "authorName": "许梦青",
    "authorId": "adcfe4db1d7b1f0ed305281fc91591a8",
    "dynasty": "清",
    "content": [
      "时事难言满目非，是谁颠倒庙堂几。",
      "神州忽使成残缺，天下何堪问瘦肥。",
      "纵有和戎无别策，应知覆辙有危机。",
      "海隅多少英雄泪，洒向长空作雨飞。"
    ]
  },
  {
    "id": "adcfe4db1d7b1f0e212eb1acb60e97ca",
    "title": "秋思",
    "authorName": "许梦青",
    "authorId": "adcfe4db1d7b1f0ed305281fc91591a8",
    "dynasty": "清",
    "content": [
      "豪情愿逐五陵游，琴剑飘零志未酬。",
      "万里西风吹去雁，一天明月送行舟。",
      "狂吟欲夺长江槊，沽酒难消野店秋。",
      "毕竟壮心浇不尽，拼将沉醉唱凉州。"
    ]
  },
  {
    "id": "adcfe4db1d7b1f0ec6362a00fb411798",
    "title": "催菊",
    "authorName": "许梦青",
    "authorId": "adcfe4db1d7b1f0ed305281fc91591a8",
    "dynasty": "清",
    "content": [
      "准拟篱东放欲齐，提壶老圃夕阳低。",
      "那知霜信迟枫外，故靳寒香度竹西。",
      "羯鼓未挝频寄语，新诗将就待留题。",
      "重阳有客曾相约，莫使行人负马蹄。"
    ]
  },
  {
    "id": "adcfe4db1d7b1f0ebc15447007591430",
    "title": "感旧",
    "authorName": "许梦青",
    "authorId": "adcfe4db1d7b1f0ed305281fc91591a8",
    "dynasty": "清",
    "content": [
      "不堪回首旧山河，瀛海滔滔付逝波。",
      "万户有烟皆劫火，三台无地不干戈。",
      "故交饮恨埋芳草，新鬼含冤哭女萝。",
      "莫道英雄心便死，满腔热血此时多。"
    ]
  },
  {
    "id": "adcfe4db1d7b1f0e4eb0cf4237e2001d",
    "title": "春山",
    "authorName": "许梦青",
    "authorId": "adcfe4db1d7b1f0ed305281fc91591a8",
    "dynasty": "清",
    "content": [
      "不须一笑也嫣然，卅六芙蓉二月天。",
      "绿到平芜青到郭，晚宜夕照晓宜□。",
      "美人窈窕姿多妙，花草精神态转妍。",
      "最是桃源春更好，满溪红雨武陵船。"
    ]
  },
  {
    "id": "adcfe4db1d7b1f0e4eb0cf420ede623a",
    "title": "春山",
    "authorName": "许梦青",
    "authorId": "adcfe4db1d7b1f0ed305281fc91591a8",
    "dynasty": "清",
    "content": [
      "图画天开淡冶真，浑疑绝代有佳人。",
      "岚光过雨眉添黛，草色含□口带颦。",
      "态比夏云多变幻，形同秋水□精神。",
      "倘教点染王维笔，雾髻风鬟更绝伦。"
    ]
  },
  {
    "id": "adcfe4db1d7b1f0ef3f57edf28d62832",
    "title": "鸡声",
    "authorName": "许梦青",
    "authorId": "adcfe4db1d7b1f0ed305281fc91591a8",
    "dynasty": "清",
    "content": [
      "登坛一唤已称雄，万户千门处处通。",
      "唱彻桃都呼海日，鸣从威穴坠天风。",
      "惊残短梦遄征外，触发豪情起舞中。",
      "我爱神仙云里种，先声长得踞高空。"
    ]
  },
  {
    "id": "adcfe4db1d7b1f0ef3f57edf3f9e3578",
    "title": "鸡声",
    "authorName": "许梦青",
    "authorId": "adcfe4db1d7b1f0ed305281fc91591a8",
    "dynasty": "清",
    "content": [
      "不甘雌伏愿雄鸣，占尽人间第一声。",
      "有力唤回今古梦，无心数遍短长更。",
      "逃亡幸脱怜公子，起舞齐驱促祖生。",
      "从此预期天下白，谈经聊可答升平。"
    ]
  },
  {
    "id": "adcfe4db1d7b1f0efb92c7ead65892f2",
    "title": "苦疫行",
    "authorName": "许梦青",
    "authorId": "adcfe4db1d7b1f0ed305281fc91591a8",
    "dynasty": "清",
    "content": [
      "不幸生斯世，苦疫甚苦贼。苦贼犹可避，苦疫无处匿。",
      "非怕匿之招祸胎，只怕警察巡查来。巡查日四出，欲匿患不密。",
      "一旦查有病疫者，閤家闭之至七日。七日之中或再病，牢守严防必二七。",
      "严防牢守无穷期，不使家人偶亡逸。意恐亡逸传染多，偷生无路奈民何。",
      "民生到此计已蹙，爱护无端当杀戮。病疫之家不敢声，死疫之家不敢哭。",
      "不经丧乱苦，不识升平福。不遇旧恩宽，不知新法酷。",
      "吁嗟乎，不见偷生见偷死，从古所无今独始。"
    ]
  },
  {
    "id": "adcfe4db1d7b1f0e859fda736bed903e",
    "title": "重赋\n",
    "authorName": "许梦青",
    "authorId": "adcfe4db1d7b1f0ed305281fc91591a8",
    "dynasty": "清",
    "content": [
      "厥赋分上下，生民非病民。",
      "民以食为天，终岁劳其身。",
      "吹豳祈大有，奉君兼奉亲。",
      "四海为一家，中国为一人。",
      "击壤歌帝力，率土皆王臣。",
      "执冰释甲嬉，皆以游情论。",
      "红粟储仓廪，补助时拊循。",
      "力穑望有秋，省耕当及春。",
      "输将恐或后，岂敢较斤斤。",
      "秉穗寡妇利，疆里田畯巡。",
      "胡为贪酷吏，追呼遍乡村。",
      "吁天哀出执，子妇逃纷纷。",
      "民病苛政苛，何由得饱温。",
      "须知正供粟，粒粒皆苦辛。",
      "须恤安分农，最畏入公门。",
      "取之逾常则，数倍屯田屯。",
      "损下以益上，可怜狱吏尊。",
      "夺我盘中飧，博尔分外珍。",
      "未及书上考，华屋生劫尘。"
    ]
  },
  {
    "id": "adcfe4db1d7b1f0e7927d3254ad60c66",
    "title": "立碑",
    "authorName": "许梦青",
    "authorId": "adcfe4db1d7b1f0ed305281fc91591a8",
    "dynasty": "清",
    "content": [
      "吁嗟哀世衰，功名先陵夷。",
      "有司无贤否，皆立德政碑。",
      "服忽膺獬豸，殊更摩牟尼。",
      "所轻在民命，所重在金赀。",
      "颁作下车日，论定盖棺时。",
      "但得上官喜，那计同僚嗤。",
      "故为怪异行，将信更将疑。",
      "涂改生民句，安排谀墓词。",
      "峨峨峙屃赑，申申詈孤嫠。",
      "训违清慎勤，险占需颂师。",
      "为君谢逋客，车谁攀路歧。",
      "牛角砺碑石，龟趺沉江湄。",
      "古来循良吏，勋业青史垂。",
      "贤否在舆论，片石那得知。"
    ]
  },
  {
    "id": "adcfe4db1d7b1f0ecf4c212bc5be6349",
    "title": "积谷待价歌",
    "authorName": "许梦青",
    "authorId": "adcfe4db1d7b1f0ed305281fc91591a8",
    "dynasty": "清",
    "content": [
      "台阳向为产禾区，一年耕种三年馀。",
      "设陴蓄水水潆纾，足御旱涝勤耰锄。",
      "东南其亩皆丰腴，上供正粟资军需。",
      "馀米运省济民居，兼及西浙与东吴。",
      "迩来海上聚萑苻，运米出洋多疏虞。",
      "待价居奇奸商储，斗米千钱庚癸呼。",
      "皇天震怒禁雨濡，旱魃为虐良苗枯。",
      "齐民同声叹何辜，麻衣如雪祷街衢。",
      "蒿目时艰吁嗟吁，荒年积谷胡为乎。",
      "贫者仰屋釜游鱼，饥肠辘辘驱雷车。",
      "鸠形鹄面填沟渠，长官不问严催租。",
      "酷刑敲扑震堂隅，鸿雁嗷鸣哀逃逋。",
      "嗟予砚田久荒芜，并日而食食且无。",
      "敝衣日典百青蚨，粗粝熬粥胜醍醐。",
      "好月一轮上窗疏，好风一榻梦蘧蘧。",
      "闭门快读神仙书，饮冰辟谷游方壶。",
      "遍洒玉禾如明珠，宜尔室家乐妻孥。"
    ]
  },
  {
    "id": "adcfe4db1d7b1f0ea2d69920cd1c44f2",
    "title": "即事",
    "authorName": "许梦青",
    "authorId": "adcfe4db1d7b1f0ed305281fc91591a8",
    "dynasty": "清",
    "content": [
      "年来豪气独纵横，醉里高谈四座惊。",
      "自惜此身还自壮，敢将白眼傲公卿。",
      "勘破中忙误此生，故耽诗酒不争名。",
      "为言世上劳劳者，从此无教俗虑萦。",
      "为爱园林养性情，一生清福艳春明。",
      "何修更作司香尉，闲把名花细品评。"
    ]
  },
  {
    "id": "adcfe4db1d7b1f0eb927c608275dcad6",
    "title": "哭施仁思孝廉",
    "authorName": "许梦青",
    "authorId": "adcfe4db1d7b1f0ed305281fc91591a8",
    "dynasty": "清",
    "content": [
      "凶音忽逐海潮来，天半愁云结不开。",
      "到耳飞霜三伏月，惊心旱地一声雷。",
      "未消气运兴衰感，已负乾坤干济才。",
      "怨魄料应思故土，枝头定化子规哀。",
      "与谁击楫誓中流，独负苍生百万忧。",
      "有志将军难系越，无聊王粲悔依刘。",
      "雄文犹发经天焰，傲骨难为浊世留。",
      "见说骑鲸东海去，一时草木尽生愁。",
      "每感恩私国士怜，相将大地扫狼烟。",
      "我惭磨盾随人后，公肯著鞭让祖先。",
      "大厦奈难支一木，孤坟从此了千年。",
      "平生奇气埋非易，应发光芒夜烛天。",
      "三年渡海奉慈闱，东望应多泪雨飞。",
      "病竟梦鸡成不起，魂如化鹤总愁归。",
      "天心时事真难测，城郭人民半已非。",
      "热血满腔无处诉，感恩知己独沾衣。",
      "鲲鹏衔奋九霄翰，谁识胸中有范韩。",
      "毕竟志高尚忤俗，多因才大未为官。",
      "一生实行完人少，百折刚肠入世难。",
      "天与数奇兼命短，不教上策计全安。",
      "不堪回首忆当时，一诀翻成永别离。",
      "前辈风流今顿尽，古贤气谊世还谁。",
      "吾生有恨频看剑，公去何人为定诗。",
      "万里海天千点泪，只□樽酒吊江湄。",
      "前无往古后无今，抱负谁能识浅深。",
      "每遇穷途常解橐，时逢佳士辄倾襟。",
      "贫偏爱客常悬榻，诗独惊人合铸金。",
      "愧我粗才难作传，微吟聊壮一生心。",
      "闻骑箕尾出尘寰，想叩刚风上帝关。",
      "难得美人甘死报，谁令壮士不生还。",
      "创深冀挽天心转，力竭终忧国步艰。",
      "抱此三年应郁郁，故教饮恨入冥间。",
      "不信昆明有劫灰，忍将逝水九牛回。",
      "惊天手为支危出，避地家全脱险来。",
      "渡海高人方草莽，应星徵士忽尘埃。",
      "杜陵野老忧时切，我欲吟诗补七哀。",
      "帝书徵向白云乡，抛却高年总断肠。",
      "后嗣谁培兰茁秀，前程空了桂花香。",
      "公当地下驱羊豕，我尚人间伴虎狼。",
      "何日扁舟浮海去，冢头并吊两鸳鸯。"
    ]
  },
  {
    "id": "adcfe4db1d7b1f0ecf1bbd80fa45b4f2",
    "title": "山居杂咏",
    "authorName": "许梦青",
    "authorId": "adcfe4db1d7b1f0ed305281fc91591a8",
    "dynasty": "清",
    "content": [
      "移家住深山，白云长在户。",
      "有时云飞去，化作人间雨。",
      "移家住深山，闲岚时相就。",
      "一虫吟秋先，人与诗俱瘦。"
    ]
  },
  {
    "id": "adcfe4db1d7b1f0e899573eb1fa8c3cf",
    "title": "读书灯",
    "authorName": "许梦青",
    "authorId": "adcfe4db1d7b1f0ed305281fc91591a8",
    "dynasty": "清",
    "content": [
      "鸡窗独坐每邀君，继日空成不世勋。",
      "只眼遍窥天禄秘，寸心尽照石渠文。",
      "人夸暗室光明地，我道熙朝纠缦云。",
      "还有馀辉能射斗，压低剑气夜中分。",
      "白地光明是我师，忆来有味是儿时。",
      "辛勤到底无人识，甘苦唯应让子知。",
      "一点丹心星耿耿，千秋青眼月迟迟。",
      "夜阑还得生花梦，曾见文通绝妙词。"
    ]
  },
  {
    "id": "adcfe4db1d7e8498455a3fe7a9315e16",
    "title": "题松禅相国书画卷",
    "authorName": "徐世昌",
    "authorId": "adcfe4db1d7e8498d1457b72d1457b72",
    "dynasty": "清",
    "content": [
      "疏稿寒林落笔迟，殿廊夜直记当时。",
      "空山落叶栖鸦影，写出荒寒老画师。"
    ]
  },
  {
    "id": "adcfe4db1d81bd375fae89153e506187",
    "title": "渡河",
    "authorName": "罗淇",
    "authorId": "adcfe4db1d81bd37d1457b72d1457b72",
    "dynasty": "清",
    "content": [
      "未得探源去，先成击楫过。",
      "夕阴寒白日，秋色淡黄河。",
      "八月灵槎路，千年《瓠子歌》。",
      "东流终不息，向晚水增波。"
    ]
  },
  {
    "id": "adcfe4db1d81bd374d1ec5f2e1228877",
    "title": "闻晓角",
    "authorName": "罗淇",
    "authorId": "adcfe4db1d81bd37d1457b72d1457b72",
    "dynasty": "清",
    "content": [
      "楼阁晓云轻，苍烟入望平。",
      "草肥晴牧马，画角满江城。"
    ]
  },
  {
    "id": "adcfe4db1d9308f6355f57bfa2559a3a",
    "title": "刘宠选钱",
    "authorName": "林鹏霄",
    "authorId": "adcfe4db1d9308f6f45a1078ed0e8ccd",
    "dynasty": "清",
    "content": [
      "临歧曲已唱骊驹，太守清廉世所无。",
      "笑煞宦途贪墨辈，一钱如命较锱铢。"
    ]
  },
  {
    "id": "adcfe4db1d9308f684e5a04779884e0e",
    "title": "潜园探梅",
    "authorName": "林鹏霄",
    "authorId": "adcfe4db1d9308f6f45a1078ed0e8ccd",
    "dynasty": "清",
    "content": [
      "行尽长桥与短桥，名园览胜值花朝。",
      "逋仙去后寒香在，多少春光慰寂寥。"
    ]
  },
  {
    "id": "adcfe4db1d9308f63e6011c803d85889",
    "title": "孕妇",
    "authorName": "林鹏霄",
    "authorId": "adcfe4db1d9308f6f45a1078ed0e8ccd",
    "dynasty": "清",
    "content": [
      "乾坤混沌一时包，消息传来十月交。",
      "试较红罗旧裙带，柳腰合抱是谁教。"
    ]
  },
  {
    "id": "adcfe4db1d9308f652f0e13b611ff34a",
    "title": "李谪仙醉草清平调",
    "authorName": "林鹏霄",
    "authorId": "adcfe4db1d9308f6f45a1078ed0e8ccd",
    "dynasty": "清",
    "content": [
      "谱出清平雅调和，谪仙醉态喜高歌。",
      "名花自古能倾国，不是狂言醉后多。"
    ]
  },
  {
    "id": "adcfe4db1d9308f68613b5de0dc145a7",
    "title": "老妓",
    "authorName": "林鹏霄",
    "authorId": "adcfe4db1d9308f6f45a1078ed0e8ccd",
    "dynasty": "清",
    "content": [
      "空馀白发对妆楼，一曲琵琶一曲愁。",
      "回首五陵年少客，而今谁与数缠头。"
    ]
  },
  {
    "id": "adcfe4db1d9308f6c84b21d9b4584537",
    "title": "八阵图",
    "authorName": "林鹏霄",
    "authorId": "adcfe4db1d9308f6f45a1078ed0e8ccd",
    "dynasty": "清",
    "content": [
      "为恨东吴未肯降，图开八阵妙无双。",
      "先生不尽安排意，白帝城南石沉江。"
    ]
  },
  {
    "id": "adcfe4db1d9f200cdd382a5eff21f304",
    "title": "初夏送夫子北上",
    "authorName": "顾英",
    "authorId": "adcfe4db1d9f200cd1457b72d1457b72",
    "dynasty": "清",
    "content": [
      "杜鹃唤春归，和风吹芳芷。",
      "何堪对斯景，把酒送吾子。",
      "分手即天涯，惜此须臾晷。",
      "别绪如茧丝，柔情似潭水。",
      "离怀寄孤鸿，相思托双鲤。",
      "征途勉加餐，努力拾青紫。",
      "上慰高堂亲，下酬贤伯氏。",
      "君行既雅醇，君才复俊美。",
      "但保金石心，豪门勿投趾。",
      "桃李易凋残，松柏岂朝萎。",
      "行矣勿悲嗟，风云自此始。"
    ]
  },
  {
    "id": "adcfe4db1da9dd09a783a50c7742131d",
    "title": "穆陵关",
    "authorName": "毕海珖",
    "authorId": "adcfe4db1da9dd09d1457b72d1457b72",
    "dynasty": "清",
    "content": [
      "贳酒旗亭怆旅颜，萧萧人过穆陵关。",
      "沙明不辨东西路，雨霁才分远近山。",
      "红叶有声秋渐老，白云无恙客应还。",
      "常将几点离人泪，洒向西风落照间。"
    ]
  },
  {
    "id": "adcfe4db1da9dd0984002a049312aed8",
    "title": "清明山游",
    "authorName": "毕海珖",
    "authorId": "adcfe4db1da9dd09d1457b72d1457b72",
    "dynasty": "清",
    "content": [
      "路折村桥一径赊，绿杨轻扬酒帘斜。",
      "暖风细雨催寒食，开遍青山郁李花。"
    ]
  },
  {
    "id": "adcfe4db1da9dd09b1185fcd577683b5",
    "title": "严州",
    "authorName": "毕海珖",
    "authorId": "adcfe4db1da9dd09d1457b72d1457b72",
    "dynasty": "清",
    "content": [
      "天涯游子去匆匆，一夜轻舟趁晓风。",
      "江入桐庐山四束，橘花深处雨蒙蒙。"
    ]
  },
  {
    "id": "adcfe4db1db17088cf1bbd80a221e1a9",
    "title": "山居杂咏",
    "authorName": "王毓",
    "authorId": "adcfe4db1db17088d1457b72d1457b72",
    "dynasty": "清",
    "content": [
      "随分栖迟十亩宫，此身幸喜免飘蓬。",
      "醉醒久已闻渔父，得失终期学塞翁。",
      "肯使壮心惭刻鹄，漫将清兴托雕虫。",
      "世机只觉从兹息，坐对秋山落照红。",
      "茅檐习静坐高春，仗酒浇平磊块胸。",
      "终日守株宁待兔，三年学技笑屠龙。",
      "闲愁似草经霜减，野兴如花着雨浓。",
      "试上山头寻故事，读书台畔暮云封。"
    ]
  },
  {
    "id": "adcfe4db1db93734394a583101c8a539",
    "title": "寄怀陶云汀内翰",
    "authorName": "李晚用",
    "authorId": "adcfe4db1db93734d1457b72d1457b72",
    "dynasty": "清",
    "content": [
      "字诗还不记，闲境厌劳神。",
      "痕饮无如我，落花何与人。",
      "尽教风雨过，却照别离新。",
      "门外多芳草，经过犹是春。"
    ]
  },
  {
    "id": "adcfe4db1dbb8f28fab0733b1b4f5970",
    "title": "过七里滩",
    "authorName": "沈士煋",
    "authorId": "adcfe4db1dbb8f28d1457b72d1457b72",
    "dynasty": "清",
    "content": [
      "上有高山下深谷，中起一滩浪如屋。",
      "欲问此滩是何名，舟人摇手颜觳觫。",
      "举头仰视天无光，舟底石声如转毂。",
      "一线长绳天外牵，榜人力尽巉岩麓。",
      "腾空作势似飞猱，走阴狂奔俨惊鹿。",
      "岩上舟中两叫号，半似人声半鬼哭。",
      "力争骇浪过滩来，共尘重生免鱼腹。",
      "吁嗟我生命在天，胡为日与忧患逐。",
      "一棹莼鲈未必非，老守乡园那知福。"
    ]
  },
  {
    "id": "adcfe4db1dd6340fc18c62d9abc26fe7",
    "title": "入吉林城见松花江",
    "authorName": "何乃莹",
    "authorId": "adcfe4db1dd6340fd1457b72d1457b72",
    "dynasty": "清",
    "content": [
      "三面城垣一面江，入城瞥见浪花撞。",
      "市声近杂潮声起，帆影低随树影降。",
      "千叠峰峦横远岸，半街楼阁启虚窗。",
      "惭余策马匆匆过，孤负人家春酒缸。"
    ]
  },
  {
    "id": "adcfe4db1dd6340fae3ada6692a878ce",
    "title": "秋边感兴",
    "authorName": "何乃莹",
    "authorId": "adcfe4db1dd6340fd1457b72d1457b72",
    "dynasty": "清",
    "content": [
      "铜柱峥嵘马伏波，特林碑碣近如何。",
      "海天望断虾夷岛，雪地魂销虎蹐河。",
      "岂有安边轻用战，断无柔远不言和。",
      "升平铙吹凌秋起，莫误西风《敕勒歌》。"
    ]
  },
  {
    "id": "adcfe4db1dd6340f72e138d778413030",
    "title": "偶成",
    "authorName": "何乃莹",
    "authorId": "adcfe4db1dd6340fd1457b72d1457b72",
    "dynasty": "清",
    "content": [
      "抛书午梦凉，竹翠侵纱幕。",
      "深院悄无声，白莲自开落。"
    ]
  },
  {
    "id": "adcfe4db1dd6340f65a77ad8e0c0a66a",
    "title": "手植盆蕉经冬犹绿晨雪静对赋诗记之",
    "authorName": "何乃莹",
    "authorId": "adcfe4db1dd6340fd1457b72d1457b72",
    "dynasty": "清",
    "content": [
      "翡翠新鲜玉莹洁，天然图画自清绝。",
      "满园寒色透重帏，窗里芭蕉窗外雪。"
    ]
  },
  {
    "id": "adcfe4db1dd6340fcc9d994ba3a355ed",
    "title": "双白莲歌题长女兆英画",
    "authorName": "何乃莹",
    "authorId": "adcfe4db1dd6340fd1457b72d1457b72",
    "dynasty": "清",
    "content": [
      "银河倒泻三峡泉，粉笔划破秋空烟。临风悄对光莹然，意态绰约花开先。",
      "晓月欲坠凉娟娟，露华皎洁珍珠圆。乍如宓妃来洛川，凌波微步交回旋。",
      "又如佛子临九天，芬陀利花在眼前。瑶池昨夜开华筵，空中掷下双玉盘。",
      "素女醉舞青娥颠，六月霜雪霏琼田。我持杯酒凭雕阑，俯视秋水清且涟。",
      "中央宛在疑飞仙，神游江潭周湘沅。灵均素质同昭宣，兰汤沐浴清白全。",
      "琼枝玉华成班联，移家宛住西湖边。两峰凝雪生朝寒，我欲从之劳跻攀。",
      "清晨坐对佳赏延，溪山尺咫精神传。愿花常好花无言，为花写图徵吟笺，常使香色留千年。"
    ]
  },
  {
    "id": "adcfe4db1ddf84eb3628a7d2ff744919",
    "title": "酬张大诚然天津见寄即用原韵",
    "authorName": "周嘉猷",
    "authorId": "adcfe4db1ddf84ebd1457b72d1457b72",
    "dynasty": "清",
    "content": [
      "我似栖林鸟，君如破浪船。",
      "此间春又老，何地月重圆。",
      "客梦依乡井，离愁入旧年。",
      "清樽话畴昔，期在五云边。"
    ]
  },
  {
    "id": "adcfe4db1ddf84eb18f1b2901840cfe0",
    "title": "长生殿",
    "authorName": "周嘉猷",
    "authorId": "adcfe4db1ddf84ebd1457b72d1457b72",
    "dynasty": "清",
    "content": [
      "天上人间思渺茫，骊山星月映霓裳。",
      "千秋未了来生愿，百劫难消此夜香。",
      "银汉迢迢怜对影，金钗密密誓回肠。",
      "楼东亦有承恩处，可记珍珠一斛量。"
    ]
  },
  {
    "id": "adcfe4db1ddf84ebada7c7e0b8b833e0",
    "title": "百子池",
    "authorName": "周嘉猷",
    "authorId": "adcfe4db1ddf84ebd1457b72d1457b72",
    "dynasty": "清",
    "content": [
      "汉苑恩深同辇时，宜男灵瑞祝芳池。",
      "莲抛红粉垂多子，玉映蓝田种有期。",
      "百尺楼台秋远近，九光镫火夜迷离。",
      "于阗仙乐谁闻得，佳话流传到侍儿。"
    ]
  },
  {
    "id": "adcfe4db1de23615121beca4aeab73b6",
    "title": "摩诃峰下作",
    "authorName": "李铎",
    "authorId": "adcfe4db1de23615d1457b72d1457b72",
    "dynasty": "清",
    "content": [
      "偶然碧山下，衣袂薄天风。",
      "清磬有时落，白云无路通。",
      "远人秋色里，断雨夕阳中。",
      "目送僧归去，千林柿叶红。"
    ]
  },
  {
    "id": "adcfe4db1de5ec44104887283c260de4",
    "title": "己未除夕与彭古晋先生及许元方金云六守岁燕邸分赋",
    "authorName": "曹光升",
    "authorId": "adcfe4db1de5ec44d1457b72d1457b72",
    "dynasty": "清",
    "content": [
      "昂藏留七尺，宁不是馀生。",
      "薄命悲长铗，羁心恋短衾。",
      "朋来还道故，赋就孰成名。",
      "明日看华发，萧萧又几茎。"
    ]
  },
  {
    "id": "adcfe4db1de5ec447741e3f43fc4f3df",
    "title": "酬郁宣夏见贻",
    "authorName": "曹光升",
    "authorId": "adcfe4db1de5ec44d1457b72d1457b72",
    "dynasty": "清",
    "content": [
      "知君奇假脱菰芦，不爱儒生爱酒徒。天畔月高时倚剑，江干秋老共呼卢。",
      "技成甘效屠龙氏，命薄还为牧奴。自昔暗投多见弃，肯将双泪落穷途。"
    ]
  },
  {
    "id": "adcfe4db1deafdb6ee45bca0fad339a1",
    "title": "自西泠至东湖夜集张徵士艺舫",
    "authorName": "篆玉",
    "authorId": "adcfe4db1deafdb6d1457b72d1457b72",
    "dynasty": "清",
    "content": [
      "吾杭饶野趣，平远逊东湖。",
      "海控天为岸，星繁水弄珠。",
      "昏黄城不禁，酣畅话多殊。",
      "明日迟归棹，留诗待补图。"
    ]
  },
  {
    "id": "adcfe4db1df0c08b65d205e052c34801",
    "title": "水亭夜望",
    "authorName": "陶邵学",
    "authorId": "adcfe4db1df0c08bd1457b72d1457b72",
    "dynasty": "清",
    "content": [
      "野气日沈夕，清光照独游。",
      "萤专草阁夜，蛙王野棠秋。",
      "残月犹明水，疏星欲倚楼。",
      "苍茫云壑外，何处隐灵虬。"
    ]
  },
  {
    "id": "adcfe4db1df0c08bc70293d4c08b6e76",
    "title": "孤云",
    "authorName": "陶邵学",
    "authorId": "adcfe4db1df0c08bd1457b72d1457b72",
    "dynasty": "清",
    "content": [
      "一片孤云出岫微，空中蔼蔼惜馀辉。",
      "九原可作吾谁与，万事相看昨已非。",
      "家擅雕龙新学贵，市无屠狗故人稀。",
      "年来世态堪惊绝，岂独平生叹志违。"
    ]
  },
  {
    "id": "adcfe4db1df0c08bedf9c1d892d3d1b6",
    "title": "鞠坡精舍探梅致跂惠",
    "authorName": "陶邵学",
    "authorId": "adcfe4db1df0c08bd1457b72d1457b72",
    "dynasty": "清",
    "content": [
      "朝闻百鸟鸣相呼，春风几日来庭除。闭门病客一事无，强起寻花破羁孤。",
      "城北十亩开精庐，野塘石磴相萦纡。入门一笑回清矑，青枝红萼千万株，繁英乱蕊密复疏。",
      "横斜偃蹇各有态，堕落荒寒谁与娱。我来手把青珊瑚，天风习习吹五铢。",
      "罗袂无声侵玉肤，绰约㛹娟仙藐姑，餐霞吸露清而姝。",
      "无言独立意有馀，令我绮念无由除。一朝宿痼如亡逋，忆昔看花与子俱。",
      "锦茵醉倒还相扶，赋诗彩笔追吴歈。越才蜀隽联襟裾，五年坐惜风烟徂。",
      "故人流落天一隅，今来对花意踟蹰。恨无玉斝相斟，安得千里邮君书，扁舟归来沽玉壶。",
      "春风唤起花魂苏，莫遣烟雨堆寒芜。"
    ]
  },
  {
    "id": "adcfe4db1df0c08bfa4381c52aadf155",
    "title": "秋夜读苏文忠集",
    "authorName": "陶邵学",
    "authorId": "adcfe4db1df0c08bd1457b72d1457b72",
    "dynasty": "清",
    "content": [
      "一镫微荧照孤檠，坐倚陈编发高咏。",
      "平生颠倒为公诗，冷玉寒泉秀相映。",
      "忆昔真仁符道泰，相从京洛风流盛。",
      "好士朝逢六一贤，奇才老识宫中圣。",
      "岂意宸谟一朝变，天启谗人干国柄。",
      "名成高众亦何益，用已得时嗟未竟。",
      "世事苍茫难可料，纷华百战犹能胜。",
      "至今一字如琼瑰，当时片语伤机阱。",
      "流谪蛮荒赊一死，历将艰阨试豪横。",
      "歌侪同谷意犹放，表谢韩公语无佞。",
      "十年尘劫扫空华，万里江山助清夐。",
      "磨砻或者天有意，忠謇直为神所敬。",
      "百回不厌整襟读，再拜敢持轻语评。",
      "诗成月落星斗稀，门外寒虫不堪听。"
    ]
  },
  {
    "id": "adcfe4db1df0c08b5438fa2625cb641e",
    "title": "院中多蛇时复入室作驱蛇行",
    "authorName": "陶邵学",
    "authorId": "adcfe4db1df0c08bd1457b72d1457b72",
    "dynasty": "清",
    "content": [
      "百年灌木荒江宅，币地蓬麻少行迹。门外千崖积石高，中有虺蛇长挂壁。",
      "朝来入室惊始见，驱吓儿童愁婉娈。小蛇扑杀三四馀，大蛇奔窜犹睢盱。",
      "我今寄食走穷谷，常恐失身为汝狙。人言此物足奸诡，伺影闻声巧莫比。",
      "过首容身吾未能，草动风摇尔何喜。妻孥爱我劝我还，我笑不顾心悢然。",
      "丈夫一举动寥廓，骑龙刺兕当攀天。纵无三尺追汉祖，笏击犹期孔道辅。",
      "扫除奸凶净六合，幺麽岂足污砧斧。深山自是多魑魅，道路仍闻足豺狼。",
      "手中利剑思一鸣，天上威弧会须怒。蛇乎蛇乎当远去，草间窃活吾羞汝，明日九关诛猰貐。"
    ]
  },
  {
    "id": "adcfe4db1df0c08bc94ab6ed112a2a53",
    "title": "妖鸟篇",
    "authorName": "陶邵学",
    "authorId": "adcfe4db1df0c08bd1457b72d1457b72",
    "dynasty": "清",
    "content": [
      "有鸟生炎海，飞鸣历中洲。似鵩形不祥，况乃恶声如鸺鹠。",
      "朝鸣但䀨耳，暮鸣增人忧。霜凝日落百草死，更闻此鸟鸣啾啾。",
      "纵横四野间，历乱呼其俦。嗟汝身虽微，厉欲凌九州。",
      "老鹤知时寒，低飞尚垂头。汝独声呀呀，妄语丛愆尤。",
      "道傍苍应应秋始习，一击不中为尔羞。居然声气彻阆苑，造作百怪无时休。",
      "百鸟奔春阳，汝独凛凛催穷秋。成形受气安可化，汝谁有口不自由。",
      "周公诛妖鸟，遗教不可求。千年遗孽死不尽，坐令日月惨黩、天地为悲愁。",
      "我欲请王母，天网忽下收。东海求凤凰，西山鸾鹫鸣相酬。",
      "翛然六合间，众声和且稠。此鸟闻之大恨死，馀者惊窜，一日卷舌尽入喉。"
    ]
  },
  {
    "id": "adcfe4db1e0411c1e9f8c5acc47ad763",
    "title": "送别张白莼",
    "authorName": "程大中",
    "authorId": "adcfe4db1e0411c1d1457b72d1457b72",
    "dynasty": "清",
    "content": [
      "岁晏风沙急，寒江起暮愁。",
      "思亲双泪眼，送子一虚舟。",
      "计拙贫常在，时丰酒易谋。",
      "清尊聊共对，雪霁好登楼。"
    ]
  },
  {
    "id": "adcfe4db1e0411c1cf9f3cd8206e3332",
    "title": "过应山留别杨映人",
    "authorName": "程大中",
    "authorId": "adcfe4db1e0411c1d1457b72d1457b72",
    "dynasty": "清",
    "content": [
      "十载一相见，匆匆此夜心。",
      "月如前度好，情觉老来深。",
      "旧识无多在，新诗喜共吟。",
      "明朝溪路远，不厌酒频斟。"
    ]
  },
  {
    "id": "adcfe4db1e0411c1b40bd214708ef6d5",
    "title": "江陵",
    "authorName": "程大中",
    "authorId": "adcfe4db1e0411c1d1457b72d1457b72",
    "dynasty": "清",
    "content": [
      "高空漠漠转晴沙，千里江陵落照斜。",
      "梁苑月明南去雁，渚宫秋冷暮归鸦。",
      "词人意气轻刘表，野客风流老孟嘉。",
      "几许关心成往事，旅亭惆怅对黄花。"
    ]
  },
  {
    "id": "adcfe4db1e0411c108e5be6903923b9b",
    "title": "长湖舟中",
    "authorName": "程大中",
    "authorId": "adcfe4db1e0411c1d1457b72d1457b72",
    "dynasty": "清",
    "content": [
      "扁舟东下月清微，野水空蒙独鹜飞。",
      "一片寒光摇不定，黄梅村路客初归。"
    ]
  },
  {
    "id": "adcfe4db1e09e5cba44297dbd6472514",
    "title": "扬州晚泊",
    "authorName": "李诒珩",
    "authorId": "adcfe4db1e09e5cbd1457b72d1457b72",
    "dynasty": "清",
    "content": [
      "暮色维扬郭，落帆当石坡。",
      "高桅出树直，远火杂星多。",
      "水阁几声笛，竹枝何处歌。",
      "推窗凭望处，故国渺烟波。"
    ]
  },
  {
    "id": "adcfe4db1e165ca58dbcbbee41084616",
    "title": "许州",
    "authorName": "沈在廷",
    "authorId": "adcfe4db1e165ca5d1457b72d1457b72",
    "dynasty": "清",
    "content": [
      "魏武英灵一代雄，许昌城堞霸图空。",
      "生前吴蜀心思并，死后师昭恨不穷。",
      "绕郭残荷余冷艳，参天衰柳咽凉风。",
      "魂归若向襄樊路，犹悸烧时赤壁红。"
    ]
  },
  {
    "id": "adcfe4db1e165ca510fb05d157e5bc0f",
    "title": "睡起",
    "authorName": "沈在廷",
    "authorId": "adcfe4db1e165ca5d1457b72d1457b72",
    "dynasty": "清",
    "content": [
      "空斋足茧坐生尘，引睡求书梦未真。",
      "枉向蕉中寻覆鹿，谁知爨下是劳薪。",
      "日驰西陆嗟张协，病怯东风念李绅。",
      "回忆草生官舍静，卧游聊与画图亲。"
    ]
  },
  {
    "id": "adcfe4db1e165ca5cdca71c10af238cc",
    "title": "读宋史感邹志完事",
    "authorName": "沈在廷",
    "authorId": "adcfe4db1e165ca5d1457b72d1457b72",
    "dynasty": "清",
    "content": [
      "岭海何须出涕行，胜于寒疾困心旌。",
      "儒生不少当为事，抵掌如闻叹息声。"
    ]
  },
  {
    "id": "adcfe4db1e165ca5cdca71c100e0187c",
    "title": "读宋史感邹志完事",
    "authorName": "沈在廷",
    "authorId": "adcfe4db1e165ca5d1457b72d1457b72",
    "dynasty": "清",
    "content": [
      "谏草虽焚未可轻，一缄妄出祸机生。",
      "新州赦后昭州窜，二客同时有令名。"
    ]
  },
  {
    "id": "adcfe4db1e165ca589cf68dbf23da4c8",
    "title": "由寿阳至南天门放歌",
    "authorName": "沈在廷",
    "authorId": "adcfe4db1e165ca5d1457b72d1457b72",
    "dynasty": "清",
    "content": [
      "寿阳出发月光灭，夹道荦确马蹄热。",
      "四十里至平定州，蒙蒙元气山头结。",
      "颇嫌阴晦封晨辉，忽见霏微数点雪。",
      "石子五色锦缀纱，桔树千株眼生缬。",
      "大壑急流奔弩箭，横峰侧岭卧精铁。",
      "向午皦日暖生春，望中杰阁驾寥泬。",
      "杖策徒步石路危，牵衣屏息人力竭。",
      "绕膝儿孙让几层，垂地星河惊一瞥。",
      "巨灵掌擘八荒低，雷公震鼓四维裂。",
      "我闻卯次为春门，字义流传祖仓颉。",
      "又闻阊阖开天门，浩荡阳和万民悦。",
      "此门直令天人通，群仙朝会进由阒。",
      "崤函空自骇文陵，会稽那及称禹穴。",
      "更陋江南矗两峰，孤帆一片波涛折。",
      "城隅税鞅欣来游，应图霍山两奇绝。"
    ]
  },
  {
    "id": "adcfe4db1e165ca5beaa6659e05ee2b3",
    "title": "夜宴曲",
    "authorName": "沈在廷",
    "authorId": "adcfe4db1e165ca5d1457b72d1457b72",
    "dynasty": "清",
    "content": [
      "朱门甲第连云开，主人豪侈何雄哉。",
      "金钗十二拥燕赵，珠履三千夸邹枚。",
      "日长不足继以夜，肴由鼎进酒倾罍。",
      "华镫四照张火伞，管弦迭奏鸣春雷。",
      "方其得意逞雄肆，黄金挥洒飞尘埃。",
      "一食直兼十户富，一衣直费十锦材。",
      "酒阑人散客归去，更严霜重月堕雾。",
      "乞儿觅食那可得，路侧城隅空叹息。"
    ]
  },
  {
    "id": "adcfe4db1e165ca533104d3ef021e192",
    "title": "题印谱后",
    "authorName": "沈在廷",
    "authorId": "adcfe4db1e165ca5d1457b72d1457b72",
    "dynasty": "清",
    "content": [
      "尉律试八体，摹印义乃见。",
      "甄丰标缪篆，实同名偶变。",
      "大雅推汉京，精金百锻炼。",
      "参之以贞珉，温润足嘉羡。",
      "信国铁倍珍，忠介泥独炫。",
      "迭争千载奇，文房供清宴。",
      "黄子汲古深，史学熟贯穿。",
      "裒集成一书，朱墨分素绚。",
      "体既用编年，例复类纪传。",
      "开卷灿列眉，历历三长擅。",
      "我忆栎园叟，印人索殆遍。",
      "讵若溯周秦，邃古如觌面。",
      "窥子雕锼心，面壁坐深院。",
      "重子奥秘才，交游广淮甸。",
      "笑彼刻楮叶，三年成一片。",
      "西清古鉴中，贮此值千绢。"
    ]
  },
  {
    "id": "adcfe4db1e165ca5846e510842a62f13",
    "title": "星球图歌用昌黎石鼓歌韵",
    "authorName": "沈在廷",
    "authorId": "adcfe4db1e165ca5d1457b72d1457b72",
    "dynasty": "清",
    "content": [
      "分野乃究《括地志》，测象乃读《步天歌》。按歌制器宗内府，缩以六寸精若何。",
      "度想穿月挂秦镜，芒近落日挥鲁戈。阴阳为炉鼓造化，氏煎锡工揩磨。",
      "黄赤低昂判冬夏，元精耿耿心胸罗。入地出地去一握，九万余里堆嵯峨。",
      "天圆地圆本曾氏，仁智信武融四阿。卓哉灵恩合浑盖，磨旋笠冒谁其呵。",
      "木周十二火再岁，首事东作兼南讹。金水一更土廿八，填星不动芒敛蝌。",
      "五纬熊熊定方岳，遐瞩那俟更应鼍。魁秦枢楚识斗柄，四照之花三秀柯。",
      "角亢翼轸守方位，乌兔踆踆如飞梭。天汉案户极绵亘，波澜清浅长委蛇。",
      "二千五百乃星纪，雍南朔东通夷娥。伊余卧疴逾十载，衡茅伏处江之沱。",
      "忽睹异制豁心目，扬蕤振采嬉天和。圣朝右文重实学，熟娴算数尊儒科。",
      "激水只用挈壶法，刻木辄虑机械多。何如一轴十四器，重匪石鼓资橐驼。",
      "精微欲穿溟涬入，汗漫敢委云烟过。弧矢句股稔成法，刻楮累丸切复磋。",
      "土圭立不测阴景，方诸水靳生金波。惟兹圆则灿珠琲，力张枢纽平无颇。",
      "昼晴夜雨静可按，扪参历井焉知他。文字更学《考工记》，朴遬微至屏婀婀。",
      "云台司掌忆法物，斗室陈设供摩挲。春秋幸免蟪蛄诮，宵分可助诗书哦。",
      "效颦无术哂刻鹄，临池觅句惭笼鹅。晁崇耿询直突过，孟言坐致理则那。",
      "中西两法尽融贯，虚车待治成銶轲。克辅妙手削兼尺，慎勿远怖汉与河。",
      "出卯入酉谛审视，衰年爱景无蹉跎。"
    ]
  },
  {
    "id": "adcfe4db1e1e8ccc67d9fc65e9a52f9d",
    "title": "赠陈握卿壬戌1802年邀众呈禁南北义冢积弊勒石示文于城前",
    "authorName": "黄汝济",
    "authorId": "adcfe4db1e1e8cccd1457b72d1457b72",
    "dynasty": "清",
    "content": [
      "山鬼跳梁惯逐群，奇横何不畏苍旻。",
      "拽牌盗石为生计，穿穴谋金趁落曛。",
      "刬草牧牛荒古冢，移尸卖地废孤坟。",
      "多年积弊君除禁，城北城南勒示文。"
    ]
  },
  {
    "id": "adcfe4db1e1e8ccca6c2729415b72e3c",
    "title": "重阳日同友人游海会寺席上分韵拈得禅字",
    "authorName": "黄汝济",
    "authorId": "adcfe4db1e1e8cccd1457b72d1457b72",
    "dynasty": "清",
    "content": [
      "昔拟馆娃今礼禅，楼台钟鼓尚依然。",
      "为乘豪兴酬佳节，暂憩丛林净俗缘。",
      "地久莫寻藏蟒穴，庭空犹见散花天。",
      "与君话尽兴亡事，半是诗狂半酒颠。"
    ]
  },
  {
    "id": "adcfe4db1e3ded342994b8f5ad201c47",
    "title": "舟次胥江寄怀立之棣敷季彤诸弟",
    "authorName": "潘正亭",
    "authorId": "adcfe4db1e3ded34d1457b72d1457b72",
    "dynasty": "清",
    "content": [
      "江雨忽如雾，山云悭放晴。",
      "长途风雪旧，壮岁别离轻。",
      "忽忆同怀子，怜余事远征。",
      "东归附浈水，流梦到江城。"
    ]
  },
  {
    "id": "adcfe4db1e3ded34aef7c74eb4af831a",
    "title": "泊沙湾拟游小金山阻雨不果",
    "authorName": "潘正亭",
    "authorId": "adcfe4db1e3ded34d1457b72d1457b72",
    "dynasty": "清",
    "content": [
      "放棹穷幽赏，连阴不肯晴。",
      "寒烟欺柳色，急雨乱滩声。",
      "古寺云中梵，雄才海外名。",
      "无由参慧业，一为证生平。"
    ]
  },
  {
    "id": "adcfe4db1e43a3ca83e3d67b6ffbfe45",
    "title": "次牧《翁六月七日迎河东君于云间喜而有述》诗",
    "authorName": "钱龙跃",
    "authorId": "adcfe4db1e43a3cad1457b72d1457b72",
    "dynasty": "清",
    "content": [
      "银河相望两悠悠，剩取新欢减旧愁。",
      "鸟似有情长比翼，花应知喜亦双头。",
      "障尘彩扇翔金凤，咽路香车驾玳牛。",
      "鱼戏只今惟傍叶，莲东何必有轻舟。"
    ]
  },
  {
    "id": "adcfe4db1e44e2e1dcb2c8f6530e1670",
    "title": "甘露寺",
    "authorName": "冒椿",
    "authorId": "adcfe4db1e44e2e1d1457b72d1457b72",
    "dynasty": "清",
    "content": [
      "古寺危城外，高冈大海滨。",
      "塔攒千叠翠，楼纳一江春。",
      "钟磬声犹昔，孙刘迹已陈。",
      "废兴怀往事，闲话共樵人。"
    ]
  },
  {
    "id": "adcfe4db1e46826bf7992289b0c37fdf",
    "title": "送戴子高",
    "authorName": "施补华",
    "authorId": "adcfe4db1e46826bf26dab9b865dfbde",
    "dynasty": "清",
    "content": [
      "一自凌生去，交游汝独亲。",
      "如何争战日，又作别离人。",
      "把酒檐花落，停舟浦草春。",
      "眼中朋旧少，行矣泪沾巾。"
    ]
  },
  {
    "id": "adcfe4db1e46826bf79922892d1072c6",
    "title": "送戴子高",
    "authorName": "施补华",
    "authorId": "adcfe4db1e46826bf26dab9b865dfbde",
    "dynasty": "清",
    "content": [
      "好忆高堂泪，临行滴汝衣。",
      "黄金富天下，难买是春晖。",
      "雁断谁将信，乌飞失所依。",
      "白云时一望，应胜寄当归。"
    ]
  },
  {
    "id": "adcfe4db1e46826bb0ddb1ed5cb18530",
    "title": "忆家",
    "authorName": "施补华",
    "authorId": "adcfe4db1e46826bf26dab9b865dfbde",
    "dynasty": "清",
    "content": [
      "客行无远近，门外即天涯。",
      "落木秋将老，寒镫夜自花。",
      "霜清虫负户，风急雁啼沙。",
      "欹枕山楼静，沈沈独忆家。"
    ]
  },
  {
    "id": "adcfe4db1e46826b6f324cbdb721bfc9",
    "title": "去岁",
    "authorName": "施补华",
    "authorId": "adcfe4db1e46826bf26dab9b865dfbde",
    "dynasty": "清",
    "content": [
      "去岁逢兹夕，沂州听雨风。",
      "五更千里外，一我万愁中。",
      "仆散囊钱尽，驴鸣栈豆空。",
      "今年安吃饭，不怨校书穷。"
    ]
  },
  {
    "id": "adcfe4db1e46826bb79bdf4b756b6593",
    "title": "有作",
    "authorName": "施补华",
    "authorId": "adcfe4db1e46826bf26dab9b865dfbde",
    "dynasty": "清",
    "content": [
      "士女春游尚满山，马蹄潜度独松关。",
      "黑云惊压高城上，白刃旋飞大道间。",
      "踊跃貔貅千队入，凄凉门巷几人还。",
      "湖堤花树垂垂发，照眼浑疑战血殷。"
    ]
  },
  {
    "id": "adcfe4db1e46826b5c1833e4f6f1bddf",
    "title": "双林逢姚子展",
    "authorName": "施补华",
    "authorId": "adcfe4db1e46826bf26dab9b865dfbde",
    "dynasty": "清",
    "content": [
      "延缘聊作苇间行，密友初闻喜更惊。",
      "乱后重逢疑隔世，愁中过慰胜同生。",
      "风尘面目恒饥色，患难文章变徵声。",
      "执手欷歔仍自笑，胸中五岳几时平。"
    ]
  },
  {
    "id": "adcfe4db1e46826b5c1833e4b3d01426",
    "title": "双林逢姚子展",
    "authorName": "施补华",
    "authorId": "adcfe4db1e46826bf26dab9b865dfbde",
    "dynasty": "清",
    "content": [
      "剩水残山孰主持，吞声踯躅泪如丝。",
      "真成杜老无家别，聊和陶公《乞食》诗。",
      "万户虫沙悲故国，三年薪胆在今时。",
      "欃枪痛扫非无日，投笔功名与尔期。"
    ]
  },
  {
    "id": "adcfe4db1e46826b89e1f2bff4f8d866",
    "title": "慈仁寺谒顾亭林先生祠",
    "authorName": "施补华",
    "authorId": "adcfe4db1e46826bf26dab9b865dfbde",
    "dynasty": "清",
    "content": [
      "蔓草枯杨断客魂，朅来烟寺阅朝昏。",
      "云霄不傍诸甥贵，涕泪难忘老母言。",
      "短鬓萧疏临易水，长歌慷慨赋夷门。",
      "山头棠树花争发，杜宇声声万古冤。"
    ]
  },
  {
    "id": "adcfe4db1e46826b89e1f2bf9f103fd2",
    "title": "慈仁寺谒顾亭林先生祠",
    "authorName": "施补华",
    "authorId": "adcfe4db1e46826bf26dab9b865dfbde",
    "dynasty": "清",
    "content": [
      "地老天荒万事非，徵书迢递此心违。",
      "远游关塞身将老，何处山陵泪独挥。",
      "著作必传羞待访，乡园虽好忍思归。",
      "双松谡谡经行处，惟有祠堂傍夕晖。"
    ]
  },
  {
    "id": "adcfe4db1e46826bb4f0543979b21850",
    "title": "将归留别萧穆敬甫",
    "authorName": "施补华",
    "authorId": "adcfe4db1e46826bf26dab9b865dfbde",
    "dynasty": "清",
    "content": [
      "枕上潮来万马声，寒镫孤馆梦魂惊。",
      "天空鸿雁传归信，岁晏妻孥忆远行。",
      "此会偶然同逆旅，相亲何意若平生。",
      "明年待尔孤山侧，千树梅花一笑迎。"
    ]
  },
  {
    "id": "adcfe4db1e46826b696671f11b450bcf",
    "title": "飞来峰",
    "authorName": "施补华",
    "authorId": "adcfe4db1e46826bf26dab9b865dfbde",
    "dynasty": "清",
    "content": [
      "谁将万柄青夫容，横空倒插成此峰。",
      "性情自出依傍外，气势尚在回翔中。",
      "孤根一削不盈尺，危乎殆矣逾玲珑。",
      "旁有巨穴幽且怪，以火来照天光通。",
      "苔纹迸裂石乳腻，蝙蝠侧翅惊盘空。",
      "松杉千尺覆其上，长根乱走如蛟龙。",
      "野亭一角就平衍，山光下射青蒙蒙。",
      "群流趋涧众响激，魂魄凄慄天无风。",
      "冷泉判事有苏老，风流照耀谁能同。",
      "我来但得遂佳赏，归将眼福夸邻翁。",
      "问尔几年辞印度，飞来傥有神灵护。",
      "冥冥雷雨满秋山，万石腾空待飞去。"
    ]
  },
  {
    "id": "adcfe4db1e46826bc3d00c76add74f66",
    "title": "萧大夫马歌",
    "authorName": "施补华",
    "authorId": "adcfe4db1e46826bf26dab9b865dfbde",
    "dynasty": "清",
    "content": [
      "驽骀䠎𨄕满天下，执策而临叹无马。谁知世有萧大夫，独得名驹色丹赭。",
      "大夫起家军旅中，十年战伐多奇功。常骑此马入阵斗，四蹄风举行如空。",
      "大夫忠勇万人敌，此马肝胆能与同。陟深历险屡转战，巧随人意为西东。",
      "归来爱马如爱子，亲饲刍豆杂马僮。刀疮箭孔手摩抚，腾槽意若相感通。",
      "今年大夫死殉国，此马悲鸣惨不食。雄姿猛气顿销沈，拳毛脱落无颜色。",
      "愿为鬼马驰鬼雄，风雨阴森从击贼。部下健儿不敢骑，茹上词人早相识。",
      "方瞳峻耳形未殊，日日来看泪沾臆。呜呼人头畜鸣今更多，怀恩感义汝则那。",
      "少陵无人曹霸死，寂寞丹青奈汝何。"
    ]
  },
  {
    "id": "adcfe4db1e46826bd5fbf0611580bc84",
    "title": "严氏家庙松歌为秋樵丈作",
    "authorName": "施补华",
    "authorId": "adcfe4db1e46826bf26dab9b865dfbde",
    "dynasty": "清",
    "content": [
      "方练奇节天下崇，何人为表严司空。",
      "五百年来事隐约，依然祠庙菰城东。",
      "行人下马动凭吊，轮囷手抚当门松。",
      "白昼时闻飞霹雳，空堂宛欲腾蛟龙。",
      "摧颓老干出生气，盘屈孤根回曲衷。",
      "劲质何辞霜雪烈，精灵或与风云通。",
      "何来史氏致身录，肆口诬蔑言非公。",
      "宫中老佛既乌有，翠华安得中途逢。",
      "晚死差为十族计，耿耿何愧诸公忠。",
      "摩挲独叹后凋节，惨淡如见孤臣容。",
      "南枝苍苍鄂王墓，黛色郁郁丞相宫。",
      "爱惜亦期人勿伐，萧条却恨时难同。",
      "飘然时危一老翁，不忘祖德干戈中。",
      "手携画卷命题句，忠魂劲节相交融。",
      "危时永忆栋梁器，大材不藉丹青功。",
      "森然寒气入诗骨，笔端谡谡来长风。"
    ]
  },
  {
    "id": "adcfe4db1e46826bec97e29fd9cd50e4",
    "title": "端午日同严秋樵劳巽卿袁孝宰南观饮酒",
    "authorName": "施补华",
    "authorId": "adcfe4db1e46826bf26dab9b865dfbde",
    "dynasty": "清",
    "content": [
      "鲥鱼出水菖蒲长，松陵江上逢端阳。",
      "龙舟竞渡事萧瑟，廉纤细雨僧堂凉。",
      "王瓜槜李那得致，白芷自袅炉中香。",
      "尚思佳节会良友，荒厨炙酒开蒲觞。",
      "严翁五十饱识字，鬓边白发垂秋霜。",
      "巽卿清疏孝宰静，坐中二妙谁能当。",
      "其余数子各媕雅，议论足令吾军张。",
      "皇天似为慰羁旅，此会难得非寻常。",
      "梅风拂槛助森爽，栀花蕉叶交芬芬。",
      "须臾酒罢客亦起，负手来往循长廊。",
      "默思稚齿过此日，榴花浓压东家墙。",
      "中山进士须似戟，婵娟小妹凝红妆。",
      "纷纷鬼妾与鬼马，杂遝左右相扶将。",
      "堂中悬挂好画手，抱看惊汗流如浆。",
      "西邻姊似斗心巧，停针不绣双鸳鸯。",
      "蒲人艾虎手自缚，为我插鬓驱灾祥。",
      "枇杷累累比金弹，杨梅细核夸先尝。",
      "二十年来讶飘忽，感时触事空自伤。",
      "儿童光景足摸拟，闭目往往游其乡。",
      "洗盏更酌不堪说，恐令四座沾衣裳。"
    ]
  },
  {
    "id": "adcfe4db1e4f8ea76733a3a6f41dee60",
    "title": "城东春望",
    "authorName": "郑襄",
    "authorId": "adcfe4db1e4f8ea7d1457b72d1457b72",
    "dynasty": "清",
    "content": [
      "散步无远近，幽怀相与清。",
      "轻阴澹高柳，野水拓孤城。",
      "雨过菜花烂，风回溪鸟鸣。",
      "林居吾最羡，安得老桑耕。"
    ]
  },
  {
    "id": "adcfe4db1e5c710c8272420776fa2b3f",
    "title": "清河晓发",
    "authorName": "金学莲",
    "authorId": "adcfe4db1e5c710cd1457b72d1457b72",
    "dynasty": "清",
    "content": [
      "城墙侵晓噪乌鸦，芦荻连天屋外斜。",
      "水落黄河全改岸，风晴白野半飞沙。",
      "车声绕路二三辆，酒店垂旗四五家。",
      "咫尺浊流犹待渡，褰裳依约上星查。"
    ]
  },
  {
    "id": "adcfe4db1e5c710c68c617578c67281d",
    "title": "友人招泛秦淮以病未赴作此柬之",
    "authorName": "金学莲",
    "authorId": "adcfe4db1e5c710cd1457b72d1457b72",
    "dynasty": "清",
    "content": [
      "酒气香痕总寂寥，珠帘踠地咏娇娆。",
      "秦淮水冷无三伏，杨柳烟深有六朝。",
      "几日清歌方宛宛，近来篷顶已萧萧。",
      "青溪白塔都依旧，只欠闲情过板桥。"
    ]
  },
  {
    "id": "adcfe4db1e5c710c57c74793b37842be",
    "title": "移居始定有成",
    "authorName": "金学莲",
    "authorId": "adcfe4db1e5c710cd1457b72d1457b72",
    "dynasty": "清",
    "content": [
      "健羽知秋亦倦迁，白云无际掩柴关。",
      "才当尽处思投笔，望转奢时想买山。",
      "俗客不来因好静，古书相对可消闲。",
      "只应烂醉南窗酒，十月芙蓉已半殷。"
    ]
  },
  {
    "id": "adcfe4db1e5c710cd8207c1d2a3b4c0b",
    "title": "毗陵驿",
    "authorName": "金学莲",
    "authorId": "adcfe4db1e5c710cd1457b72d1457b72",
    "dynasty": "清",
    "content": [
      "客子眠迟夜寂寥，短长亭畔短长桥。",
      "行程数到毗陵驿，归梦无多第二宵。"
    ]
  },
  {
    "id": "adcfe4db1e5c710c23e7298aff61971d",
    "title": "杪春闲情",
    "authorName": "金学莲",
    "authorId": "adcfe4db1e5c710cd1457b72d1457b72",
    "dynasty": "清",
    "content": [
      "东风吹草绿满衣，山南山北春已归。落花如雪杨花飞。",
      "杨花入水不知处，无心已化浮萍去。"
    ]
  },
  {
    "id": "adcfe4db1e5c710c14e8ecfa95bc65d1",
    "title": "读李昌谷诗",
    "authorName": "金学莲",
    "authorId": "adcfe4db1e5c710cd1457b72d1457b72",
    "dynasty": "清",
    "content": [
      "诗人故伤心，伤心乃如此。",
      "矧闻天上乐，那不少年死。",
      "一官但协律，商声变为徵。",
      "岂其赏音人，不及秋坟鬼。"
    ]
  },
  {
    "id": "adcfe4db1e5c710c099c6b685fd30b4b",
    "title": "读李义山诗",
    "authorName": "金学莲",
    "authorId": "adcfe4db1e5c710cd1457b72d1457b72",
    "dynasty": "清",
    "content": [
      "当途不知才，辄复诋其行。",
      "丛台多妙喻，风雅未为病。",
      "温段虽同工，弱靡难一振。",
      "后来西昆体，乃以清丽胜。"
    ]
  },
  {
    "id": "adcfe4db1e5d3f8d95f788857a33a8bb",
    "title": "折杨柳歌三首",
    "authorName": "许虬",
    "authorId": "adcfe4db1e5d3f8dd1457b72d1457b72",
    "dynasty": "清",
    "content": [
      "【其一】",
      "柳条三尺长，明日清明节。",
      "江南小儿女，采作流苏结。",
      "【其二】",
      "千树宫墙柳，万朵道旁花。",
      "折柳在侬手，花飞到谁家？",
      "【其三】",
      "居辽四十年，生儿十岁许。",
      "偶听故乡音，问爷此何语？"
    ]
  },
  {
    "id": "adcfe4db1e6ab1a48ee63950df02f4ce",
    "title": "程非梦移馆题赠",
    "authorName": "姜㝢节",
    "authorId": "adcfe4db1e6ab1a4d1457b72d1457b72",
    "dynasty": "清",
    "content": [
      "十年流寓旧都亭，糊口还凭子墨灵。",
      "深巷停车门挂席，闲阶没草案横经。",
      "桃花浪卷千层碧，杨柳风飘一向青。",
      "握手故人长太息，城南尚有少微星。"
    ]
  },
  {
    "id": "adcfe4db1e7543c0527a1ac09632ea0f",
    "title": "喜眷属至自广州兼怀咏轩弟高州",
    "authorName": "文星瑞",
    "authorId": "adcfe4db1e7543c0d1457b72d1457b72",
    "dynasty": "清",
    "content": [
      "才别已三月，今来又一方。",
      "风霜惊岁晚，弱小虑途长。",
      "未见情偏切，相逢话转忘。",
      "翻思前夕梦，江路月茫茫。"
    ]
  },
  {
    "id": "adcfe4db1e7543c0527a1ac08db11ba6",
    "title": "喜眷属至自广州兼怀咏轩弟高州",
    "authorName": "文星瑞",
    "authorId": "adcfe4db1e7543c0d1457b72d1457b72",
    "dynasty": "清",
    "content": [
      "婢仆登堂喜，儿童绕屋哗。",
      "待温家酿酒，留赏岁寒花。",
      "得失无穷事，羁栖到处家。",
      "独怜姜被冷，咫尺似天涯。"
    ]
  },
  {
    "id": "adcfe4db1e7543c00a967590f729dc1e",
    "title": "徐孺子亭",
    "authorName": "文星瑞",
    "authorId": "adcfe4db1e7543c0d1457b72d1457b72",
    "dynasty": "清",
    "content": [
      "东汉党人盛，翛然能独醒。",
      "青天何皎皎，一鹤在空冥。",
      "高士已长往，南州余此亭。",
      "白蘋满湖上，我欲荐芳馨。"
    ]
  },
  {
    "id": "adcfe4db1e7543c0dbe5b73aeb76d1cc",
    "title": "率舟师出虎门捕盗",
    "authorName": "文星瑞",
    "authorId": "adcfe4db1e7543c0d1457b72d1457b72",
    "dynasty": "清",
    "content": [
      "此地咸称百谷王，虎门东下接重洋。",
      "地穷炎徼千峰赭，天混诸蛮一气苍。",
      "夜静鱼龙惊鼓角，风高凫雁送帆樯。",
      "微躯敢惜垂堂戒，要剪萑苻靖一方。"
    ]
  },
  {
    "id": "adcfe4db1e7543c05c67a80bd11c5b84",
    "title": "到廉州始闻秋风用刘随州韵",
    "authorName": "文星瑞",
    "authorId": "adcfe4db1e7543c0d1457b72d1457b72",
    "dynasty": "清",
    "content": [
      "海角萍踪千里至，天涯霜信一时回。",
      "连山夜火金蛇走，动地秋声铁骑来。",
      "羌笛吹残杨柳变，寒砧催报菊花开。",
      "呼鹰跃马平生意，落日苍茫上古台。"
    ]
  },
  {
    "id": "adcfe4db1e7543c09a7bc53d2d5936e9",
    "title": "珠江春泛",
    "authorName": "文星瑞",
    "authorId": "adcfe4db1e7543c0d1457b72d1457b72",
    "dynasty": "清",
    "content": [
      "冶游风景似江南，佳节欣逢三月三。",
      "千队红妆万枝桨，桃花春水白鹅潭。"
    ]
  },
  {
    "id": "adcfe4db1e7543c0a477675a76101438",
    "title": "自藤县至容县道中书所见",
    "authorName": "文星瑞",
    "authorId": "adcfe4db1e7543c0d1457b72d1457b72",
    "dynasty": "清",
    "content": [
      "峰峦塞虚空，去天仅盈掌。",
      "江流百千折，势束不得放。",
      "两崖蔽深丛，烟云色莽苍。",
      "日光忽相射，空绿互回荡。",
      "轻舠入其中，狭隘若瓮盎。",
      "岩隙悬修縆，一发青梯上。",
      "十里九回却，颠倒作非想。",
      "稍稍露汀洲，豁然境开朗。",
      "篷窗澹无事，爱此秋气爽。",
      "回睇所来处，转觉袖惝恍。",
      "缚茅三两屋，隔树午舂响。",
      "忘机沙上禽，无鱼独来往。"
    ]
  },
  {
    "id": "adcfe4db1e8914f08213bff2f89211cf",
    "title": "且种树斋对客",
    "authorName": "盛复初",
    "authorId": "adcfe4db1e8914f0d1457b72d1457b72",
    "dynasty": "清",
    "content": [
      "客云种树人乘凉，吾言有地且种树。但得绿阴成幄能庇人，此身安论去与住。",
      "君不见昔时王子猷，借居种树盈庭幽。主人何人屋何处，子猷佳话今还留。"
    ]
  },
  {
    "id": "adcfe4db1e93c53753d18e4db017f85a",
    "title": "早行",
    "authorName": "宗韶",
    "authorId": "adcfe4db1e93c537d1457b72d1457b72",
    "dynasty": "清",
    "content": [
      "曙色来天外，征衫怯晓风。",
      "马行残月下，人在乱山中。",
      "石侧蚕丛险，烟开鸟道通。",
      "思乡心更切，前路尚飘蓬。"
    ]
  },
  {
    "id": "adcfe4db1e93c5379c89bf74d5f5ab89",
    "title": "怀李骁骑伊犁",
    "authorName": "宗韶",
    "authorId": "adcfe4db1e93c537d1457b72d1457b72",
    "dynasty": "清",
    "content": [
      "故人天末去，秋至未言归。",
      "不见锦笺到，又看黄叶飞。",
      "寒风侵板屋，明月满征衣。",
      "为问从戎客，何时始合围。"
    ]
  },
  {
    "id": "adcfe4db1e93c5375e15cb07e38e4626",
    "title": "梓潼道上",
    "authorName": "宗韶",
    "authorId": "adcfe4db1e93c537d1457b72d1457b72",
    "dynasty": "清",
    "content": [
      "山色依天尽，开眸意豁然。",
      "风高云薄命，道古树延年。",
      "冬水碧无底，夕阳红可怜。",
      "回头谢奇险，一为驻吟鞭。"
    ]
  },
  {
    "id": "adcfe4db1e93c537285804d5430979d1",
    "title": "病中作",
    "authorName": "宗韶",
    "authorId": "adcfe4db1e93c537d1457b72d1457b72",
    "dynasty": "清",
    "content": [
      "孤负黄花九月天，病多渐与酒无缘。",
      "妻贫犹问饔飧来，仆猾偏侵药饵钱。",
      "愁极妄思千日醉，夜长静对一镫眠。",
      "登临妒杀西山客，碧嶂丹枫锦样鲜。"
    ]
  },
  {
    "id": "adcfe4db1e93c537f195a8d2cc8fdd54",
    "title": "废宅行",
    "authorName": "宗韶",
    "authorId": "adcfe4db1e93c537d1457b72d1457b72",
    "dynasty": "清",
    "content": [
      "瞻云坊北大市南，其间道路我所谙。路傍废宅怆心目，试问故老犹能谈。",
      "老人今年八十余，自言犹记创造初。达官归来富囊橐，锄茅平地营新居。",
      "移山种树穷人力，千夫昼夜无休息。沈檀为户楠作梁，金碧楼台华丽极。",
      "重楼十楹藏美人，美人分占名园春。笙歌昼酣乱细语，罗绮夜舞生香尘。",
      "春来秋去光阴速，过眼豪华如转毂。歌声未已哭声哀，隙地犹余未完屋。",
      "比来居者复三迁，草满平池卧白莲。旧日夕阳穿绣户，经年积雨塌花塼。",
      "贫者难居富者弃，修葺不成拆毁易。美人不见画楼平，兴衰见惯浑闲事。",
      "桑田沧海有变更，世间万事浮云轻。达官墓道荒草满，不复宰树遮天青。",
      "君不见昨日牛车载大木，又向谁家筑华屋。"
    ]
  },
  {
    "id": "adcfe4db1e974f1a36a5c707be33d461",
    "title": "泐溪岩",
    "authorName": "汪兆镛",
    "authorId": "adcfe4db1e974f1ad1457b72d1457b72",
    "dynasty": "清",
    "content": [
      "秋士无好怀，新爽却喜秋。墙头数点山，寒碧与目谋。",
      "蝉声引苔屩，鸟路穿林陬。岩腹呀然入，绕户众绿稠。",
      "石骨鬼斧削，竹根禅床幽。循磴蹋枯藓，开轩临清流。",
      "杂卉响笙筑，古藤蟠蛟虬。扑衣山翠湿，敛袂尘虑收。",
      "惟叹绍兴年，题壁穷雕锼。其时南渡初，戈鋋遍中州。",
      "萧然《人间世》，胡为《逍遥游》。曩贤岂无意，诗人工写忧。",
      "兴感在千载，寄怀聊一丘。青草藉可坐，素醪醉即休。",
      "径当结茅庵，佳处为我留。"
    ]
  },
  {
    "id": "adcfe4db1ea5576d7380911b3d02d49c",
    "title": "永兴夜泊",
    "authorName": "黄湘南",
    "authorId": "adcfe4db1ea5576dd1457b72393c55ae",
    "dynasty": "清",
    "content": [
      "重重山树暗，历历水花幽。",
      "落日荒城市，残云古驿楼。",
      "飘零仍七泽，寂寞即孤舟。",
      "入夜看明月，乡关动客愁。"
    ]
  },
  {
    "id": "adcfe4db1ea5576d824e88ba8a3ebb3a",
    "title": "发沅江",
    "authorName": "黄湘南",
    "authorId": "adcfe4db1ea5576dd1457b72393c55ae",
    "dynasty": "清",
    "content": [
      "午发沅江县，微风一棹安。",
      "山趋南嘴尽，水入洞庭宽。",
      "极浦澹空翠，芳洲生暮寒。",
      "萧萧惊岁晚，天外雁声残。"
    ]
  },
  {
    "id": "adcfe4db1ea5576d09e7720bce838cc1",
    "title": "晚泊",
    "authorName": "黄湘南",
    "authorId": "adcfe4db1ea5576dd1457b72393c55ae",
    "dynasty": "清",
    "content": [
      "烟明水净小洲围，间倚孤舟对落晖。",
      "细浪翻风鱼欲出，残云拥树鸟知归。",
      "川原历历荞花秀，关塞萧萧客旅稀。",
      "生事不堪逢岁暮，且从江上学忘机。"
    ]
  },
  {
    "id": "adcfe4db1ea5576d679f2f90fb33276d",
    "title": "渡湘江",
    "authorName": "黄湘南",
    "authorId": "adcfe4db1ea5576dd1457b72393c55ae",
    "dynasty": "清",
    "content": [
      "满林黄叶鸟声稀，渡口微风拂客衣。",
      "十幅轻帆天外落，澄江如练一船归。"
    ]
  },
  {
    "id": "adcfe4db1ea5576d8009579f88f75da3",
    "title": "过大目寺",
    "authorName": "黄湘南",
    "authorId": "adcfe4db1ea5576dd1457b72393c55ae",
    "dynasty": "清",
    "content": [
      "笋舆度危岭，兰若响疏磬。",
      "满院修竹深，参天古松劲。",
      "林光静猿心，花气和鸟性。",
      "石龛爇沈檀，香散微风定。",
      "我来礼瞿昙，尘心一时净。"
    ]
  },
  {
    "id": "adcfe4db1eac387f586b4c878e2a236b",
    "title": "立秋",
    "authorName": "潘榕",
    "authorId": "adcfe4db1eac387fd1457b72d1457b72",
    "dynasty": "清",
    "content": [
      "梧叶堕新秋，西风客子愁。",
      "一年经乱世，八口寄嘉州。",
      "萍梗悲中泪，松楸望里眸。",
      "曰归归未得，乡里日悠悠。"
    ]
  },
  {
    "id": "adcfe4db1eac387f20c37040d819b9a9",
    "title": "上九独坐二首",
    "authorName": "潘榕",
    "authorId": "adcfe4db1eac387fd1457b72d1457b72",
    "dynasty": "清",
    "content": [
      "繁华城不夜，上九好观灯。",
      "心亦思前去，身偏病未能。",
      "人歌金缕曲，我抱玉壶冰。",
      "热念今都冷，形同入定僧。"
    ]
  },
  {
    "id": "adcfe4db1eac387f20c370400b7d2912",
    "title": "上九独坐二首",
    "authorName": "潘榕",
    "authorId": "adcfe4db1eac387fd1457b72d1457b72",
    "dynasty": "清",
    "content": [
      "君火消三昧，心灰死不然。",
      "壁灯红似豆，尘海黑如烟。",
      "短榻欹衾枕，长街闹管弦。",
      "纷纷繁响杂，寂灭到枯禅。"
    ]
  },
  {
    "id": "adcfe4db1eac387f51357dcbeafea228",
    "title": "杂感四首",
    "authorName": "潘榕",
    "authorId": "adcfe4db1eac387fd1457b72d1457b72",
    "dynasty": "清",
    "content": [
      "退尽雄心减尽豪，半生历碌笑徒劳。",
      "琴书短榻寻庄梦，风雨秋窗读楚骚。",
      "不问升沉耽韵事，借浇块垒醉香醪。",
      "一官雌伏虽为计，赢得霜痕上鬓毛。"
    ]
  },
  {
    "id": "adcfe4db1eac387f51357dcbb036734a",
    "title": "杂感四首",
    "authorName": "潘榕",
    "authorId": "adcfe4db1eac387fd1457b72d1457b72",
    "dynasty": "清",
    "content": [
      "为马为牛任尔呼，此身本是旧狂奴。",
      "生来铁骨终难换，悟去禅心最易枯。",
      "争竞百年何所有，繁华一梦总虚无。",
      "时艰那可谭经济，不若论交到狗屠。"
    ]
  },
  {
    "id": "adcfe4db1eac387f51357dcbda2d827c",
    "title": "杂感四首",
    "authorName": "潘榕",
    "authorId": "adcfe4db1eac387fd1457b72d1457b72",
    "dynasty": "清",
    "content": [
      "何用矜能与恃才，英雄多少尚尘埃。",
      "看空眼底浮生事，冷到心头已死灰。",
      "秋况凄清虫可语，乡书迢递雁迟来。",
      "鉴湖一棹思归去，鲈脍莼羹梦几回。"
    ]
  },
  {
    "id": "adcfe4db1eac387f51357dcb93cc586b",
    "title": "杂感四首",
    "authorName": "潘榕",
    "authorId": "adcfe4db1eac387fd1457b72d1457b72",
    "dynasty": "清",
    "content": [
      "生涯薄宦类飘蓬，日在愁中又病中。",
      "乐事渐稀人渐老，功名原幻利原空。",
      "无边烟景秋痕碧，有限时光夕照红。",
      "梧院清幽苔径冷，乱堆落叶下西风。"
    ]
  },
  {
    "id": "adcfe4db1eac387f2b8fc9f91dc31112",
    "title": "游工部草堂遇王际云刘俊臣二君小饮赋此",
    "authorName": "潘榕",
    "authorId": "adcfe4db1eac387fd1457b72d1457b72",
    "dynasty": "清",
    "content": [
      "浣花溪畔畅吟身，回首前游二十春。",
      "一代祠堂仍俎豆，八年烽火尚烟尘。",
      "先生作史应千古，我辈能诗有几人。",
      "处乱无他惟买醉，寒梅香里漉陶巾。"
    ]
  },
  {
    "id": "adcfe4db1eac387fea966e5b4fde225b",
    "title": "雨夜自感二首",
    "authorName": "潘榕",
    "authorId": "adcfe4db1eac387fd1457b72d1457b72",
    "dynasty": "清",
    "content": [
      "乱离况味已酸辛，羁此经年倍怆神。",
      "有母未承归养志，无钱难作遂初人。",
      "一篙烟水萦乡梦，四野风沙卷战尘。",
      "避世桃源今不在，渔郎何处问迷津。"
    ]
  },
  {
    "id": "adcfe4db1eac387fea966e5b6858478d",
    "title": "雨夜自感二首",
    "authorName": "潘榕",
    "authorId": "adcfe4db1eac387fd1457b72d1457b72",
    "dynasty": "清",
    "content": [
      "营营休得笑飞蝇，恨我疏慵学未能。",
      "热泪同枯风里烛，寒心久抱雪中冰。",
      "人无乐境思为鬼，家有慈亲敢作僧。",
      "夜坐雨斋空若寺，一檠如对佛前灯。"
    ]
  },
  {
    "id": "adcfe4db1eac387f5290f6f99e291bea",
    "title": "元夜观灯归途感赋",
    "authorName": "潘榕",
    "authorId": "adcfe4db1eac387fd1457b72d1457b72",
    "dynasty": "清",
    "content": [
      "兵戈乱后老年华，凄绝吾生未有涯。",
      "盗贼纵横民病苦，笙歌缭绕夜声哗。",
      "冷吟步月过灯市，闲醉沽春问酒家。",
      "尊自处荣穷自困，升平何日暗咨嗟。"
    ]
  },
  {
    "id": "adcfe4db1eb6a5dce7f7cba343432b12",
    "title": "节妇郑氏诗",
    "authorName": "郑凤庭",
    "authorId": "adcfe4db1eb6a5dcd1457b720aab58c9",
    "dynasty": "清",
    "content": [
      "吾家孙女名月娘，少小聪颖识书帙。十九及笄归王门，尝服敬恭称良匹。",
      "何意王生命不辰，一朝捐背嗟云没。义重移天女知之，矢志从夫泪成血。",
      "我闻其语奔相视，女自雍容正言说。尺丝昨夜手自裁，愿与讷甫栖同穴。",
      "妇式礼言一与齐，茕独此身不欲活。乡里见者为酸辛，自视声吞皆哽咽。",
      "拜辞尊长与姑嫜，礼数周详到毫末。举止安闲若平时，顷刻房巾命巳绝。",
      "精诚凛凛塞两间，生气飘飘凌白日。似此贞烈信难哉，哀汝命名不愧月。",
      "吁嗟乎，共姜苦誓柏舟诗，陶婴黄鹄歌亦拙。何如举案泉壤间，地久天长树名节。"
    ]
  },
  {
    "id": "adcfe4db1ecd7967bb5bbeb84047b36b",
    "title": "书斋偶咏",
    "authorName": "元端",
    "authorId": "adcfe4db1ecd7967d1457b72d1457b72",
    "dynasty": "清",
    "content": [
      "榻寄闲窗下，相携话昔游。",
      "烹茶成雅集，开卷足清修。",
      "宿雨花生润，微风鸟自讴。",
      "留将残照影，静拂素丝幽。"
    ]
  },
  {
    "id": "adcfe4db1ecd8faf21261f88d3719f53",
    "title": "得岱峰临安学舍书却寄",
    "authorName": "钱泰吉",
    "authorId": "adcfe4db1ecd8fafbf201d5409fb05dd",
    "dynasty": "清",
    "content": [
      "广文书到苦言贫，饥饿看山蒜发新。",
      "食少花猪儿女瘦，规依白鹿学徒亲。",
      "经师自古归儒者，《大雅》须教有替人。",
      "莫倚官间无一事，但吟蝴蝶句通神。"
    ]
  },
  {
    "id": "adcfe4db1ecd8fafc4fccd8dc7db9261",
    "title": "雪",
    "authorName": "钱泰吉",
    "authorId": "adcfe4db1ecd8fafbf201d5409fb05dd",
    "dynasty": "清",
    "content": [
      "日日望雪雪不得，地底潜温化蝗蜮。时将腊尽乃作寒，飞花片片堕我侧。",
      "积不成寸俄晴融，司寒无乃失其职。君不见，京华十月天，霜凝白野冰填川。",
      "一日二日雪载涂，行人坚冰冻在须。蛰虫坏户不敢出，夜深冰面跳老狐。",
      "京华厌雪雪不止，江南望雪雪更无。为问滕六彼何人，使我天公泽不均。",
      "今朝微雪亦可珍，几日县官出迎春。作诗告天公，盍早沾足用，使来岁大熟无饥民。"
    ]
  },
  {
    "id": "adcfe4db1ecd8fafc2451413146713ce",
    "title": "赵中令琴歌胡仁圃属",
    "authorName": "钱泰吉",
    "authorId": "adcfe4db1ecd8fafbf201d5409fb05dd",
    "dynasty": "清",
    "content": [
      "空斋昼静焚旃檀，古琴挂壁生清寒。漆文虽作蛇腹断，酝酿开国元气神犹完。",
      "凤池之中有遗字，乾德元年赵普制。重修者谁张顺修，汉雯山人名同留。",
      "吾闻太宗欲法文武增二弦，惜哉蔡裔所制今不传。",
      "是时雅乐尚未定，此琴那独中和全。何人试按和岘律，使与叉手之笛同清圆。",
      "枯桐或是秦陇木，屋材之余琴材便。饰徽不用瓜子金，十瓶或未来海壖。",
      "想当炽炭烧肉后，应和靡玉声缠绵。不然抛琴风雪夜，终读《论语》二十篇。",
      "呜呼陈桥排闼功莫京，国家之事由书生。誓书尾署臣普记，陛下不误谁所成。",
      "弹之莫作《履霜操》，九原骨朽心难平。君不闻中有痴儿，临死呜咽悲啼声。"
    ]
  },
  {
    "id": "adcfe4db1ecd8faf52571ac4f1669362",
    "title": "闻岱峰将至以诗迎之用东坡喜刘景文至韵",
    "authorName": "钱泰吉",
    "authorId": "adcfe4db1ecd8fafbf201d5409fb05dd",
    "dynasty": "清",
    "content": [
      "十年晨夕相招呼，五年相望天一隅。",
      "离情欲写不可写，往往匝月一字无。",
      "君诗数寄未属和，闻敌而退惭非夫。",
      "不虞君将涉我地，旗帜欲竖无人扶。",
      "急修壁垒待强敌，挑战岂敢捋虎须。",
      "去年病中君访我，观潮后时自笑迂。",
      "吾侪谋事百未遂，敢云磨蝎如韩苏。",
      "惟余狂熊老不改，嫫母自诧倾城妹。",
      "当时同好各星散，握手犹得君与吾。",
      "与君准备十日饮，我梦已落鸳鸯湖。"
    ]
  },
  {
    "id": "adcfe4db1ecd8faf1f4bf9eb9c58dbf5",
    "title": "衎石兄自大梁书院用东坡闻子由瘦韵见寄次答",
    "authorName": "钱泰吉",
    "authorId": "adcfe4db1ecd8fafbf201d5409fb05dd",
    "dynasty": "清",
    "content": [
      "十年安坐髀生肉，未至举家常食粥。",
      "讲堂夜饱散学徒，静看檐楹掠蝙蝠。",
      "性情但觉渐疏慵，嗜好焉能别流俗。",
      "吾兄手书时一开，宝之不异径尺玉。",
      "遥天相望隔银河，古寺何年访金粟。",
      "会须海上聚沙鸥，共住山中友麋鹿。",
      "元方将车季持杖，那用红尘走驺仆。",
      "儿曹谨厚赖家风，待效伯高嗤刻鹄。"
    ]
  },
  {
    "id": "adcfe4db1ecd8faf0a5a5212a1285310",
    "title": "盘谷砚歌寄酬衎石兄",
    "authorName": "钱泰吉",
    "authorId": "adcfe4db1ecd8fafbf201d5409fb05dd",
    "dynasty": "清",
    "content": [
      "少读《昌黎集》，梦想盘之中。大行山字老未识，何缘脚踏幽人宫。",
      "吾兄知我饶砚癖，为致盘中一片石。面含浅紫背深碧，泉甘土肥养玉液。",
      "况有陇西隐君此焉宅，卢老韩公共游屐。斯文元气久蕴积，能使凤味龙尾皆辟易。",
      "我今对此砚，却忆贞元初。吐蕃大入寇，烽火传边隅。",
      "西川节度屡破敌，庶几不愧大丈夫。鬼夷此日负海嵎，天子宵旰劳远谟。",
      "楼船将军盛兵卫，轻裘坐展筹海图。书生不能草羽书，枉持一砚频欷歔。",
      "砚兮砚兮吾语汝，但愿龙起大泽驱天吴。一朝灭此釜底鱼，远行不劳吉日出。",
      "采山钓水容吾徒，平沙绿浪榜方口。与兄穷探极览相嬉娱。"
    ]
  },
  {
    "id": "adcfe4db1ecd8faf8fc1e0b559a44e0a",
    "title": "闻衎石兄归郡城下榻学山兄乐寿堂赋呈四首末篇兼怀云寿兄武义",
    "authorName": "钱泰吉",
    "authorId": "adcfe4db1ecd8fafbf201d5409fb05dd",
    "dynasty": "清",
    "content": [
      "积雪明南窗，独坐忆远道。",
      "大河冻行舟，何处赋春草。",
      "忽传一纸书，开缄豁怀抱。",
      "为言卸装初，乐事田园好。",
      "上堂拜世母，慈颜幸未老。",
      "家事咨长兄，连床度昏晓。",
      "朅来犀角儿，去日犹襁褓。",
      "咿唔共镫火，兄孙已聪了。",
      "流光十五年，忽忽同过鸟。",
      "暂辞京洛尘，且食江乡稻。"
    ]
  },
  {
    "id": "adcfe4db1ecd8faf8fc1e0b564c65171",
    "title": "闻衎石兄归郡城下榻学山兄乐寿堂赋呈四首末篇兼怀云寿兄武义",
    "authorName": "钱泰吉",
    "authorId": "adcfe4db1ecd8fafbf201d5409fb05dd",
    "dynasty": "清",
    "content": [
      "江乡迫岁俭，物价日腾踊。",
      "义田分无多，况未薙荒茸。",
      "几家典寒衣，籴米入斗甬。",
      "一饱未终朝，饥肠已雷动。",
      "即今眼中人，何术救决踵。",
      "归装万卷书，美味逾嘉种。",
      "心计删研桑，遗经述郑孔。",
      "乐道久忘贫，萧然扫尘塕。",
      "里党欢相依，出门无倥偬。",
      "愿买田一双，耦耕傍先陇。"
    ]
  },
  {
    "id": "adcfe4db1ecd8faf8fc1e0b5aa6e21e0",
    "title": "闻衎石兄归郡城下榻学山兄乐寿堂赋呈四首末篇兼怀云寿兄武义",
    "authorName": "钱泰吉",
    "authorId": "adcfe4db1ecd8fafbf201d5409fb05dd",
    "dynasty": "清",
    "content": [
      "耦耕恐难遂，梦想澉上山。",
      "山中有丙舍，静读可闭关。",
      "高峰九十九，三面开烟鬟。",
      "踏浪看山色，我愿充鱼蛮。",
      "却因俗缘重，尚阻仙梯攀。",
      "我兄亦多累，何日全家还。",
      "偶来鸥共泛，难与云同间。",
      "不如且就我，信宿茅三间。",
      "相违动一纪，鬓发各已斑。",
      "百里犹恨隔，未得承欢颜。"
    ]
  },
  {
    "id": "adcfe4db1ecd8faf8fc1e0b5628cecc9",
    "title": "闻衎石兄归郡城下榻学山兄乐寿堂赋呈四首末篇兼怀云寿兄武义",
    "authorName": "钱泰吉",
    "authorId": "adcfe4db1ecd8fafbf201d5409fb05dd",
    "dynasty": "清",
    "content": [
      "欢颜定可承，相约十日后。",
      "冷斋得春融，清气满户牖。",
      "高谈任纵横，参语可谁某。",
      "家督秋水翁，厚德压曹偶。",
      "同眠布被温，共听寒潮吼。",
      "可惜武城师，讲堂隔川阜。",
      "待写荆合图，同居期白首。",
      "家风五百年，宗族世敦厚。",
      "夙夜念所生，敬离誓不苟。",
      "安排芷蓿盘，遍酌屠苏酒。"
    ]
  },
  {
    "id": "adcfe4db1ecd8faffc959d77a4b21569",
    "title": "六舟属题汤雨生将军所赠画梅即次将军自题韵",
    "authorName": "钱泰吉",
    "authorId": "adcfe4db1ecd8fafbf201d5409fb05dd",
    "dynasty": "清",
    "content": [
      "众生苦颠倒，孰肯解其缚。",
      "将军拯物心，欲使出沟壑。",
      "老梅得成柯，寒不受雪虐。",
      "那知琴隐园，悲风顿衰索。",
      "城郭人民非，翔舞归来鹤。",
      "幽香伴忠魂，苦恼乃极乐。",
      "平生金石契，高僧共咏谑。",
      "遗墨佛护持，九霄气磅礴。"
    ]
  },
  {
    "id": "adcfe4db1ecd8fafdff3fc1bbec253f0",
    "title": "题吴仲圭竹谱卷",
    "authorName": "钱泰吉",
    "authorId": "adcfe4db1ecd8fafbf201d5409fb05dd",
    "dynasty": "清",
    "content": [
      "吁嗟乎！故园平安语不闻，有竹巳等申池焚。秋声可听在何所，异乡看画得墨君。",
      "墨君落落扫俗熊，以趣为上入三昧。湖州之书亦抗行，息斋之谱或相配。",
      "签题藏弆瓠尊翁，翁画竹与梅兰同。元章万玉图未见，此卷意外今相逢。",
      "故乡何日朋簪盍，乐郊歌咏相酬答。平生未访梅花村，今宵梦绕梅花塔。",
      "塔中道人真绝伦，橡林画隐终其身。那能天地干戈际，不作东西南北人。"
    ]
  },
  {
    "id": "adcfe4db1ef445440097043ae7943d19",
    "title": "村落",
    "authorName": "愈?",
    "authorId": "adcfe4db1ef44544d1457b72d1457b72",
    "dynasty": "清",
    "content": [
      "村落犹淳古，艰难假荫宜。",
      "醵钱春社日，散酒夕阳时。",
      "耒耜谋邻姥，衣幍报塾师。",
      "朱方方带甲，好与一丘期。"
    ]
  },
  {
    "id": "adcfe4db1ef44544f7f27ad04daf15c2",
    "title": "康小范彭燕又秦汝翼近修师同盟诸子集家仲草堂汝翼与师留宿西轩谈越州事竟夕",
    "authorName": "愈?",
    "authorId": "adcfe4db1ef44544d1457b72d1457b72",
    "dynasty": "清",
    "content": [
      "不见宁三岁，相逢且一杯。",
      "党人元节老，家国子山哀。",
      "脱帽当秋水，飞觥压晚雷。",
      "叶潭花屿色，直映啸歌开。"
    ]
  },
  {
    "id": "adcfe4db1ef44544f7f27ad0ec5c87c4",
    "title": "康小范彭燕又秦汝翼近修师同盟诸子集家仲草堂汝翼与师留宿西轩谈越州事竟夕",
    "authorName": "愈?",
    "authorId": "adcfe4db1ef44544d1457b72d1457b72",
    "dynasty": "清",
    "content": [
      "高人还岭表，名士到江西。",
      "乱后船新刺，樽前袂重携。",
      "疏篁凉夜簟，淡月曙窗鸡。",
      "满抱冬青恨，吞声话会稽。"
    ]
  },
  {
    "id": "adcfe4db1ef44544b8adbb7caafd907f",
    "title": "上曹先生溶",
    "authorName": "愈?",
    "authorId": "adcfe4db1ef44544d1457b72d1457b72",
    "dynasty": "清",
    "content": [
      "初衣无恙芰荷青，丘壑从教白石扃。",
      "人为花阴留好鸟，自于泉上置孤亭。",
      "雁门守至慵时款，匡岳僧谈喜夜听。",
      "尚有洛神忘未得，红笺绣笔赋娉婷。"
    ]
  },
  {
    "id": "adcfe4db1ef44544b8adbb7c8d0f1caf",
    "title": "上曹先生溶",
    "authorName": "愈?",
    "authorId": "adcfe4db1ef44544d1457b72d1457b72",
    "dynasty": "清",
    "content": [
      "清渭终南不复知，隐沦故旧独相思。",
      "坐来只自论鱼钓，门下犹能揖马医。",
      "櫑具久为桃氏贱，旸夷宁免鞄人嗤。",
      "何当轨匠勤勤及，斗薮尘冠意更迟。"
    ]
  },
  {
    "id": "adcfe4db1ef44544479c0ca097d479b7",
    "title": "学舂陵行",
    "authorName": "愈?",
    "authorId": "adcfe4db1ef44544d1457b72d1457b72",
    "dynasty": "清",
    "content": [
      "少卿牧海滨，牛与犊交驱。",
      "次公守颍阳，神鸟集其都。",
      "我无两贤德，猥受竹使符。",
      "夙兴自策励，冀以答盛谟。",
      "荒州介南陲，道路遥且迂。",
      "岩嶅相错纠，郁郁篁佳芜。",
      "停辕值猳狙，束带逢鼪鼯。",
      "不知鱼米市，但见𧉮豕涂。",
      "巨奸忽梗理，荆甸为盗区。",
      "鼓笳震九嶷，锋镝流苍梧。",
      "朅来即摧陷，百邑无完郛。",
      "舂陵抑何幸，乃得免毒痡。",
      "山氓保耕稼，野老全妻孥。",
      "亮由彼贼仁，刺史宁有图。",
      "作诗见微意，循绶愧久纡。",
      "何当扬休风，一遣凋攰苏。"
    ]
  },
  {
    "id": "adcfe4db1ef4454470de1d03839123a5",
    "title": "东山独行",
    "authorName": "愈?",
    "authorId": "adcfe4db1ef44544d1457b72d1457b72",
    "dynasty": "清",
    "content": [
      "日射绝壁赤，群峰互相矗。",
      "生烟泄翠微，羁鸟散荣木。",
      "幽径取萦回，佛庐在岩腹。",
      "遥见僧出溪，石桥人影独。",
      "土平作新田，冈缺成小屋。",
      "其间千仞屏，岋嶪亦不俗。",
      "阴崖豁为门，俯瞰气浑穆。",
      "疑有太古碑，吾欲缒绳读。"
    ]
  },
  {
    "id": "adcfe4db1ef445447e7912ca38bb2cc9",
    "title": "登永寿寺舍利塔望岱岳太行",
    "authorName": "愈?",
    "authorId": "adcfe4db1ef44544d1457b72d1457b72",
    "dynasty": "清",
    "content": [
      "南帆越千里，刺眼无寸山。",
      "一登高迥处，非复河卫间。",
      "乃知宝王刹，嵽嵽俯四寰。",
      "手挥白日冷，足蹑青云闲。",
      "天龙与天马，宛在户牖跧。",
      "双鬟一朝尽，黛色如可攀。",
      "直疑飞鸟外，足以恣往还。",
      "昔贤已自诧，况我尘土颜。"
    ]
  },
  {
    "id": "adcfe4db1f08656092f7aa478a8cd631",
    "title": "赠张圣庵",
    "authorName": "蒋麟昌",
    "authorId": "adcfe4db1f08656028dc6b0e6e62a992",
    "dynasty": "清",
    "content": [
      "茅屋当山挹翠微，半生磊落遁何肥。",
      "桃花订论思元老，瓠子阵书只布衣。",
      "千里长鲸横海去，九秋高雁拂云归。",
      "华封终古谁分席，未到抽簪愿已非。"
    ]
  },
  {
    "id": "adcfe4db1f08656062c0e32d4fd8fe68",
    "title": "致酒行",
    "authorName": "蒋麟昌",
    "authorId": "adcfe4db1f08656028dc6b0e6e62a992",
    "dynasty": "清",
    "content": [
      "北风吹冻雨，打户声潇潇。兀坐心不怡，冲泥步南郊。",
      "南郊古梅色，皎洁如琼瑶。绛者或间之，又如朝霞明层霄。",
      "曲曲村外村，行行桥畔桥。青帘茅店三尺飘，当炉少女年垂髫。",
      "朅来顾瞻兴不浅，呼童邀客沽醇醪。客闻我言大拊掌，为言良会思前宵。",
      "众醉君独醒，轰饮嗤吾曹。闻君持酒戒，酒政胡重料。",
      "我言客太拘，矫枉殊非高。达人贵性适，有时餔其糟。",
      "忆昔客北平，身穿敝黑貂。雪花大于鸦，惊沙如怒涛。",
      "千树尽僵脱，百草无茁苗。哀笳揭天风，断雁时叫号。",
      "北酒斗十千，倾囊不足供炰羔。今值故乡乐，况复梅花朝。",
      "幽香天半下仙子，绝胜锦帐缠红绡。眼前景物讵易得，忍使春色悲寂寥。",
      "君不见，古人千日不饮饮必醉，横眠倒载何逍遥。",
      "人生束缚多郁陶，兴到即饮从吾豪。"
    ]
  },
  {
    "id": "adcfe4db1f086560e09496555922eb58",
    "title": "袁子才招同年卜五峰邵星亭陈紫山徐紫汀程巨山徐亮彩集平台次子才韵",
    "authorName": "蒋麟昌",
    "authorId": "adcfe4db1f08656028dc6b0e6e62a992",
    "dynasty": "清",
    "content": [
      "琼花零落珊瑚树，赭罗香袱渺何处。",
      "天上明星几度移，高台百尺空蟠踞。",
      "神仙朝骑鹤背来，坐看白云不知去。",
      "奇语鉴开五色天，顾我以茹彼以吐。",
      "主人邀我朝酒星，旋傍龙头吸甘露。",
      "双童手擎缥粉壶，冰桃雪藕知无数。",
      "醉扬罗袖逐飞乌，长松筛阴挟风怒。",
      "意气浑如出岫云，举头欲向苍穹诉。",
      "东方日出徒劳劳，雕轮碾尘走烟雾。",
      "可惜人间尽劫灰，溪流不记当年路。",
      "拔醅百瓮意独厚，局蹐都为俗所误。",
      "安得羲和更倒行，不教座客知天暮。"
    ]
  },
  {
    "id": "adcfe4db1f086560b90fb41e1a8ab9cf",
    "title": "悼乌蒙马歌应宁郡王教",
    "authorName": "蒋麟昌",
    "authorId": "adcfe4db1f08656028dc6b0e6e62a992",
    "dynasty": "清",
    "content": [
      "秋云著树寒凝紫，朔风如刀百草死。六闲鼓涩声不起，幽泉沈沈泣龙子。",
      "玉勒金鞯委流水，罗帏匝身薄于纸。相将一曲《行路难》，乌蒙烟树十千里。"
    ]
  },
  {
    "id": "adcfe4db1f0af975a8004d7d6f0bbacb",
    "title": "答韬甫同年",
    "authorName": "王仁堪",
    "authorId": "adcfe4db1f0af975d1457b7256f9f889",
    "dynasty": "清",
    "content": [
      "矫若金羁脱玉骢，惊人还我气如虹。",
      "谁知旌旆悠扬意，转在车箱闭置中。",
      "肺渴更无千丈露，步虚饶有五更风。",
      "玉梅不道过三九，一夕清尊未许同。"
    ]
  },
  {
    "id": "adcfe4db1f0af975ab724dbd2e83db90",
    "title": "行县观稼",
    "authorName": "王仁堪",
    "authorId": "adcfe4db1f0af975d1457b7256f9f889",
    "dynasty": "清",
    "content": [
      "生小恃游宦，耗粟蠹天庾。家无一尺田，岂识农田苦。",
      "赐牒领江郡，搴帷课晴雨。我来四月中，烈日龟坼土。",
      "新秧寸黄萎，渴比婴失乳。天不绝吾民，解悬赐甘醹。",
      "桔槔声渐和，钱镈效微睹。如何桀桀苗，生此𨐔𨐔羽。",
      "捕蝗如捕盗，连乡整櫜鼓。惟螟独阴贼，潜据心自腐。",
      "剔之不可尽，祈佑神所主。盼到禾豆花，欢若珠玑吐。",
      "一夕起阴霾，彼苍胡啴怒。忍令蔀屋丰，坐听山风蛊。",
      "存者盖已仅，登场日可数。夏旱秋转阴，谷烂芽先弩。",
      "哀哉一粒粟，受此百摧侮。长官料谷数，还曰十得五。",
      "舟行见炊烟，嗟我民力普。瓯窭祝未央，鸠扈职何补。",
      "三复《伐檀》篇，改空对农圃。"
    ]
  },
  {
    "id": "adcfe4db1f0af975be13f544bc054f90",
    "title": "乙酉使黔与杨雪渔学使同年游甲秀楼扶风寺瞻阳明先生像赋诗志别",
    "authorName": "王仁堪",
    "authorId": "adcfe4db1f0af975d1457b7256f9f889",
    "dynasty": "清",
    "content": [
      "万里事行役，健仆犹骨肉。",
      "况我金石交，三年手重握。",
      "握手各一笑，感物翻万触。",
      "秋气互泬寥，天宇晶于玉。",
      "如何太清表，时有微云属。",
      "霜高鹰隼尽，木脱川原肃。",
      "薄寒阴始凝，秋士欢易促。",
      "契阔能几时，须眉见老宿。",
      "仰瞩北斗光，空庭夜踯躅。"
    ]
  },
  {
    "id": "adcfe4db1f0af975be13f544810439f2",
    "title": "乙酉使黔与杨雪渔学使同年游甲秀楼扶风寺瞻阳明先生像赋诗志别",
    "authorName": "王仁堪",
    "authorId": "adcfe4db1f0af975d1457b7256f9f889",
    "dynasty": "清",
    "content": [
      "马首骎骎来，随山西入黔。山气上眉宇，地杰云崎嵚。",
      "君来振宗风，辛苦储楩楠。芳晖灼幽谷，偃曝无寒林。",
      "我来述祖德，横舍称犹今。遗研泽未艾，冰鉴怀难谌。",
      "《风》《雅》别伪体，慄慄维初心。细甚愧篎管，大哉君离琴。",
      "协律苟不忤，谁日非同音。"
    ]
  },
  {
    "id": "adcfe4db1f0af975be13f54425c35707",
    "title": "乙酉使黔与杨雪渔学使同年游甲秀楼扶风寺瞻阳明先生像赋诗志别",
    "authorName": "王仁堪",
    "authorId": "adcfe4db1f0af975d1457b7256f9f889",
    "dynasty": "清",
    "content": [
      "山阴七里泷，幔亭九曲溪。",
      "乡帮盛文藻，楼观金碧辉。",
      "人巧天乃夺，无此形模奇。",
      "罗施山水窟，造化浑厜㕒。",
      "将毋太古璞，遗置西南陲。",
      "想见山阿人，美质昭无亏。",
      "家丞落秋实，季女愁輖饥。",
      "菑畬秉经训，诲育畴兼施。",
      "高山仰文成，吾道人天师。"
    ]
  },
  {
    "id": "adcfe4db1f0af975be13f544f99c3108",
    "title": "乙酉使黔与杨雪渔学使同年游甲秀楼扶风寺瞻阳明先生像赋诗志别",
    "authorName": "王仁堪",
    "authorId": "adcfe4db1f0af975d1457b7256f9f889",
    "dynasty": "清",
    "content": [
      "清晨撤舆盖，对雨登山楼。",
      "危阑阛阓外，森爽凌高秋。",
      "便坐画图出，回漪风叶流。",
      "带郭千万家，茨屋犹牵舟。",
      "为忆全盛时，生烟城树稠。",
      "万方感一慨，蹀㩻黔中尤。",
      "振民首士气，何以纾烦忧。",
      "苍苍远色至，离思飞光遒。",
      "将子翘秀心，归慰云霞俦。"
    ]
  },
  {
    "id": "adcfe4db1f0fa12f7d008314ea9232c5",
    "title": "删丹道中",
    "authorName": "廖树蘅",
    "authorId": "adcfe4db1f0fa12fd1457b72d1457b72",
    "dynasty": "清",
    "content": [
      "乌帽东归弱水西，天涯云物怅分携。",
      "轻衫短策删丹道，榆叶秋风衬马蹄。"
    ]
  },
  {
    "id": "adcfe4db1f0fa12f7d008314cae73a91",
    "title": "删丹道中",
    "authorName": "廖树蘅",
    "authorId": "adcfe4db1f0fa12fd1457b72d1457b72",
    "dynasty": "清",
    "content": [
      "早稻如云被陇黄，一般风物似湖湘。",
      "渠分燕尾靴纹细，村落鸡啼午饭香。"
    ]
  },
  {
    "id": "adcfe4db1f0fa12fd3a405c059bc31ed",
    "title": "督植棫朴入山拾薪",
    "authorName": "廖树蘅",
    "authorId": "adcfe4db1f0fa12fd1457b72d1457b72",
    "dynasty": "清",
    "content": [
      "汗漫陟秋山，凉风动巾帻。",
      "辞柯霜叶乱，溪涧丹黄积。",
      "呼儿拾堕薪，少小各勤力。",
      "携筐竞奔命，草影穿林隙。",
      "叶乾声窸窣，肩压行盘辟。",
      "相携返林屋，喜笑声阗溢。",
      "承欢到公妪，一一颁枣栗。",
      "眷兹真朴情，良用增愉怿。",
      "渊明古贤哲，儿躬柴米役。",
      "矧余未闻道，生事恒多绌。",
      "不凭手足劳，曷由供朝夕。",
      "吟成授儿读，聊以示鞭策。"
    ]
  },
  {
    "id": "adcfe4db1f1a62676a7e2a8b2f6b9517",
    "title": "夜村阻雨",
    "authorName": "贾勋",
    "authorId": "adcfe4db1f1a6267d1457b72d1457b72",
    "dynasty": "清",
    "content": [
      "皇天久不雨，一雨别成阴。",
      "云黑频翻墨，泉清似弄琴。",
      "茅龙凉卷影，林鸟湿藏音。",
      "万里荒邮路，羁栖怆客心。"
    ]
  },
  {
    "id": "adcfe4db1f1a62671cebc104afa777b5",
    "title": "黄鹤楼",
    "authorName": "贾勋",
    "authorId": "adcfe4db1f1a6267d1457b72d1457b72",
    "dynasty": "清",
    "content": [
      "江雨迷离江水浮，隔江遥指五层楼。",
      "望中不敢携吟管，吹笛仙人在上头。"
    ]
  },
  {
    "id": "adcfe4db1f1c30fd508b813c98e55c7b",
    "title": "杂咏",
    "authorName": "罗人琮",
    "authorId": "adcfe4db1f1c30fdd1457b72d1457b72",
    "dynasty": "清",
    "content": [
      "平生作计许吾曹，肯向千秋觅剩膏。",
      "觉悟偏生标一指，神明固胜画三豪。",
      "全天自合同樗栎，与世何当学桔槔。",
      "闲却此身休运甓，姑从痛饮快持螯。"
    ]
  },
  {
    "id": "adcfe4db1f26c90274889e73cfda14f9",
    "title": "游仙游寺",
    "authorName": "盖钰",
    "authorId": "adcfe4db1f26c902d1457b72d1457b72",
    "dynasty": "清",
    "content": [
      "从游来胜地，古刹访遗踪。",
      "竹暑闻清磬，松凉纳远钟。",
      "崖花迎面发，涧草染衣浓。",
      "无限登高意，山深更几重。"
    ]
  },
  {
    "id": "adcfe4db1f2c15225f2f4ad3ffdc710b",
    "title": "松村访傅青主先生",
    "authorName": "刘体仁",
    "authorId": "adcfe4db1f2c1522d1457b72d1457b72",
    "dynasty": "清",
    "content": [
      "城外好风日，骑驴投谷口。",
      "双塔出深松，历村翻在后。",
      "既涉石子溪，乃望岩间牖。",
      "柴门过樵牧，试问在家否。",
      "野色照须眉，下阶笑执手。",
      "生平良内愧，出言犹色忸。",
      "泪睫述家门，呼儿具杯酒。",
      "泛爱答夙心，所言皆师友。",
      "移情纵谈谐，遂忘风尘久。",
      "日暮徒依依，中心亦何有。"
    ]
  },
  {
    "id": "adcfe4db1f2c152269129ac1b63e4fa2",
    "title": "送戴务旃游华山",
    "authorName": "刘体仁",
    "authorId": "adcfe4db1f2c1522d1457b72d1457b72",
    "dynasty": "清",
    "content": [
      "夜谈太华奇，朝起理轻策。",
      "似子独往意，自然生羽翮。",
      "我无济胜具，心悬神仙宅。",
      "椓壁闻蚁缘，索度或猱掷。",
      "即至玉女盆，莲花岂堪摘。",
      "颇穷造化由，能识巨灵擘。",
      "一身出天地，笑看培塿积。",
      "归来毛髓异，定跨茅龙脊。"
    ]
  },
  {
    "id": "adcfe4db1f2c15222b331e6f0d199c7f",
    "title": "赠归元公",
    "authorName": "刘体仁",
    "authorId": "adcfe4db1f2c1522d1457b72d1457b72",
    "dynasty": "清",
    "content": [
      "归生声名满天地，词倒峡流腹经笥。",
      "看山不计沽酒钱，对客转喉多触忌。",
      "口虽生花家屡空，黄金不肯谒王公。",
      "萧骚星鬓对尊酒，乌丝挥洒蜡炬红。",
      "岁暮一舟浮震泽，第二泉边我蹑屐。",
      "相逢大笑把君衣，枫楸丹黄霜烟白。",
      "令君好客如临邛，狂谈高咏争为工。",
      "深杯如泻三山海，泛君舌上青芙蓉。",
      "文采风流有先后，君家太仆如北斗。",
      "一时潦倒何足云，星日光芒自不朽。",
      "君今潦倒知者谁，真成历落复嵚崎。",
      "寒波捩柁情无极，清颍藏名理钓丝。"
    ]
  },
  {
    "id": "adcfe4db1f39d39afc95bcf441accef2",
    "title": "隐者",
    "authorName": "卞三元",
    "authorId": "adcfe4db1f39d39a962e56a8673271cc",
    "dynasty": "清",
    "content": [
      "独有烟霞意，难羁世外身。",
      "闲看林际月，漫理手中纶。",
      "丛桂成招隐，名山肯让人。",
      "逍遥吾自在，泉石养天真。"
    ]
  },
  {
    "id": "adcfe4db1f39d39a769ae9ca36de494a",
    "title": "平凉有感",
    "authorName": "卞三元",
    "authorId": "adcfe4db1f39d39a962e56a8673271cc",
    "dynasty": "清",
    "content": [
      "泾水秦山接混茫，遥看四野静边防。",
      "层云旅雁横秋月，断岭孤猿叫夜霜。",
      "百里荆榛边戍尽，十年戎马塞城荒。",
      "残郊败垒无人迹，磷火荧荧散北邙。"
    ]
  },
  {
    "id": "adcfe4db1f39d39ade2ce1f086dd928c",
    "title": "早发隆德过六盘",
    "authorName": "卞三元",
    "authorId": "adcfe4db1f39d39a962e56a8673271cc",
    "dynasty": "清",
    "content": [
      "客怀苦难昧，归心促邮程。",
      "饰马立檐下，晨鸡犹未鸣。",
      "跨鞍出郊埤，征鞭不少停。",
      "野犬隔村吠，宿鸦绕树惊。",
      "隐隐双林侧，涓涓溪水声。",
      "登山不见月，举首已侵星。",
      "苍茫云雾起，良久曙光生。",
      "千峰拱翠壁，万壑入川平。",
      "忽觉高天际，已忘人世情。"
    ]
  },
  {
    "id": "adcfe4db1f4ae04630aec177bd675246",
    "title": "山馆晓起",
    "authorName": "孙清元",
    "authorId": "adcfe4db1f4ae046d1457b72f542eae1",
    "dynasty": "清",
    "content": [
      "一夜梦清冷，不知春浅深。",
      "开门见芳草，宿雨在幽林。",
      "听鸟有间意，问花无限心。",
      "寥寥尘境外，倚树独长吟。"
    ]
  },
  {
    "id": "adcfe4db1f4ae0460eef66f752a8ff87",
    "title": "得刘仲鸿书感赋",
    "authorName": "孙清元",
    "authorId": "adcfe4db1f4ae046d1457b72f542eae1",
    "dynasty": "清",
    "content": [
      "烽燧淹㽛町，烟花梦浣江。",
      "雁书时得一，龙剑不成双。",
      "世正忧多难，城如筑受降。",
      "乱离嗤邴管，轻弃旧乡邦。"
    ]
  },
  {
    "id": "adcfe4db1f4ae046faaebb13cf1fdaa8",
    "title": "黔南驿中题壁",
    "authorName": "孙清元",
    "authorId": "adcfe4db1f4ae046d1457b72f542eae1",
    "dynasty": "清",
    "content": [
      "一驿出青背，一驿落井底。",
      "一驿岩罅间，一驿水声里。",
      "夜夜夜猿啼，家山隔千里。"
    ]
  },
  {
    "id": "adcfe4db1f4ae046b96e6b166cef8287",
    "title": "十一月初六发平夷初出滇境怅然成咏",
    "authorName": "孙清元",
    "authorId": "adcfe4db1f4ae046d1457b72f542eae1",
    "dynasty": "清",
    "content": [
      "昆湖回望千岩隔，此去真成异乡客。",
      "一关中断界滇黔，关内晴云关外雪。",
      "长路漫漫雨雪明，销魂不待断鸿声。",
      "驿楼镫火梅花夜，便有天涯万里情。"
    ]
  },
  {
    "id": "adcfe4db1f4ae046b94782e42c8c9144",
    "title": "九日登临安东城楼望昆明抚时感事赋长短句",
    "authorName": "孙清元",
    "authorId": "adcfe4db1f4ae046d1457b72f542eae1",
    "dynasty": "清",
    "content": [
      "菊酒不忍酌，步至东城闉。城头楼最高，上与天为邻。",
      "经始自洪武，及今五百春。借问檐前好风日，几见连屋累栋烧成薪。",
      "我昨初客沪水滨，乱余逢节欣饮醇。迩来又重九，胡乃四塞皆烽烟。",
      "行省不决战抚策，坐令边吏愁逡巡。巡方使者文绝伦，郡侯意气干青云。",
      "手长斧柯短，醉胆空轮囷。座中复有二三客，谈诗说剑俱清新，凭栏我独望慈亲。",
      "边云惨澹心氛氲，此楼虽高何足云。点窜欧阳诗，俯仰泪沾巾。",
      "昆池已不见，况乃城中人。"
    ]
  },
  {
    "id": "adcfe4db1f4e3418c5154827877a1b1f",
    "title": "重游金陵感赋",
    "authorName": "杨靖",
    "authorId": "adcfe4db1f4e3418d1457b72d1457b72",
    "dynasty": "清",
    "content": [
      "又携书剑上征桡，梦醒离亭酒未消。",
      "龙象青山沈野色，雷霆白日走江潮。",
      "千林敛霭明萧瑟，一雁凌风入泬寥。",
      "伤别伤秋两无奈，更堪疏雨暮潇潇。"
    ]
  },
  {
    "id": "adcfe4db1f4e3418d69d68f41524eca0",
    "title": "漫劳",
    "authorName": "杨靖",
    "authorId": "adcfe4db1f4e3418d1457b72d1457b72",
    "dynasty": "清",
    "content": [
      "漫劳橐笔更遨游，潦倒金樽不自由。",
      "纵有奇文追太子，何如美酒博凉州。",
      "孤怀篱畔输黄菊，秋信江南寄白鸥。",
      "闻道柴桑多种秫，代耕无禄镇长愁。"
    ]
  },
  {
    "id": "adcfe4db1f4e3418961d95ce6c61f202",
    "title": "送人之衡州",
    "authorName": "杨靖",
    "authorId": "adcfe4db1f4e3418d1457b72d1457b72",
    "dynasty": "清",
    "content": [
      "十幅蒲帆楚客舟，江亭风叶助离愁。",
      "寄书莫倚南飞雁，声断衡阳浦上秋。"
    ]
  },
  {
    "id": "adcfe4db1f4e3418f50c70600505a562",
    "title": "游天平山",
    "authorName": "杨靖",
    "authorId": "adcfe4db1f4e3418d1457b72d1457b72",
    "dynasty": "清",
    "content": [
      "石群不眠作人立，畴曩鞭之趋不及。",
      "披草蒙茸头盖笠，俯仰参差森耸息。",
      "一石崖底钓徒恭，一石峰头醉僧憩。",
      "更有一石如美人，舞袖翩跹俯何拾。",
      "其余累累形各殊，若行若语若拱揖。",
      "世人富贵未忘怀，艳说嘉名朝万笏。",
      "我行其间喜无射，笋舆低柔称且适。",
      "苾刍迎笑劝朝餐，饱食山厨饮泉冽。",
      "平生自恨磈磊多，到此何期转消释。",
      "山灵傥许结茅居，请与石友共朝夕。"
    ]
  },
  {
    "id": "adcfe4db1f57b437a62b5425047c5ce8",
    "title": "途中重九",
    "authorName": "杨自牧",
    "authorId": "adcfe4db1f57b437d1457b72d1457b72",
    "dynasty": "清",
    "content": [
      "马上过重阳，征途景易伤。",
      "野云千里白，秋草一川黄。",
      "作赋悲游子，登高望故乡。",
      "遥知三径菊，空自抱幽芳。"
    ]
  },
  {
    "id": "adcfe4db1f57b437bd60e6ff21a9b02c",
    "title": "暮秋游岣岣崖",
    "authorName": "杨自牧",
    "authorId": "adcfe4db1f57b437d1457b72d1457b72",
    "dynasty": "清",
    "content": [
      "万壑隐孤秀，峰头羽士家。",
      "悬流疑剩雨，落叶乱残霞。",
      "阁峻秋阴伏，山空暮景斜。",
      "何人自西岳，移种石莲花。"
    ]
  },
  {
    "id": "adcfe4db1f57b437bd60e6ffbae16aff",
    "title": "暮秋游岣岣崖",
    "authorName": "杨自牧",
    "authorId": "adcfe4db1f57b437d1457b72d1457b72",
    "dynasty": "清",
    "content": [
      "晚坐空山寂，楼危怯独依。",
      "青林寒佛火，白月净岩扉。",
      "细把藤花酒，重添薜荔衣。",
      "三更扶杖去，高咏谢元晖。"
    ]
  },
  {
    "id": "adcfe4db1f57b437abf3340f575b5864",
    "title": "秋夜思家",
    "authorName": "杨自牧",
    "authorId": "adcfe4db1f57b437d1457b72d1457b72",
    "dynasty": "清",
    "content": [
      "故园归计惜蹉跎，残暑初消白露过。",
      "清角孤城知夜寂，寒蛩四壁觉秋多。",
      "愁中短梦悲难就，客里流光奈促何。",
      "卧起张镫还独坐，空将《九辨》数吟哦。"
    ]
  },
  {
    "id": "adcfe4db1f5d0530d0f7c337e8ad6d13",
    "title": "五月十一日见姑米山",
    "authorName": "赵文楷",
    "authorId": "adcfe4db1f5d0530d1457b72d1457b72",
    "dynasty": "清",
    "content": [
      "三日天风便，遥看姑米山。",
      "五峰排水面，一线出云间。",
      "远目真空阔，狂涛若等闲。",
      "舟人齐举首，惊喜破愁颜。"
    ]
  },
  {
    "id": "adcfe4db1f5d0530f527adb552616de9",
    "title": "宣城五日",
    "authorName": "赵文楷",
    "authorId": "adcfe4db1f5d0530d1457b72d1457b72",
    "dynasty": "清",
    "content": [
      "独倚危楼望眼醒，轻寒微雨昼沈冥。",
      "一春花事愁中尽，五月鹃声梦里听。",
      "南浦离离芳草绿，西山漠漠晓峰青。",
      "他乡五度蒲觞节，自笑年来逐浪萍。"
    ]
  },
  {
    "id": "adcfe4db1f5d05301c654297dd0d119f",
    "title": "汉阳",
    "authorName": "赵文楷",
    "authorId": "adcfe4db1f5d0530d1457b72d1457b72",
    "dynasty": "清",
    "content": [
      "江流东注大军山，汉上孤城扼楚关。",
      "三国旧愁春浪碧，千年遗垒夕阳殷。",
      "樵歌牧唱刘琦墓，沙鸟风帆鲁肃湾。",
      "我欲招魂凭楚些，夜深疑有鬼雄还。"
    ]
  },
  {
    "id": "adcfe4db1f5d0530dfda1fd6e59880d1",
    "title": "游辨岳",
    "authorName": "赵文楷",
    "authorId": "adcfe4db1f5d0530d1457b72d1457b72",
    "dynasty": "清",
    "content": [
      "平生恨不陟昆仑，岂料扶桑看晓暾。",
      "山鬼一祠秋祭祀，海天五阜汉屏藩。",
      "蓬瀛楼阁言皆幻，泰华儿孙势亦尊。",
      "三百年来余战垒，鼎分遗迹竟何存。"
    ]
  },
  {
    "id": "adcfe4db1f5d053010a417a87269d95a",
    "title": "过那霸人家",
    "authorName": "赵文楷",
    "authorId": "adcfe4db1f5d0530d1457b72d1457b72",
    "dynasty": "清",
    "content": [
      "编蒲席地竹帘栊，六扇屏开面面风。",
      "一种清香消不得，佛桑围在蛎墙中。"
    ]
  },
  {
    "id": "adcfe4db1f5d0530a04ee2ee0abf7ee9",
    "title": "夜宿田家",
    "authorName": "赵文楷",
    "authorId": "adcfe4db1f5d0530d1457b72d1457b72",
    "dynasty": "清",
    "content": [
      "月出一丈高，众星垂纂纂。",
      "驱车问田舍，径窄苍耳满。",
      "犬吠松溪寒，花繁竹篱短。",
      "田父知客来，倾壶春酿暖。",
      "自言久不雨，苗长欲生秆。",
      "县吏正催科，追呼不得缓。",
      "我今苦行迈，何时遂疏散。",
      "亦知尘土容，不入烟霞伴。",
      "夜半邻鸡鸣，神清梦魂断。",
      "天明登前途，露下衣如浣。"
    ]
  },
  {
    "id": "adcfe4db1f5d81f4f82161550de02d8a",
    "title": "奉题常理斋大兄殉节诗后",
    "authorName": "查淳",
    "authorId": "adcfe4db1f5d81f4d1457b72d1457b72",
    "dynasty": "清",
    "content": [
      "重述金酋事，萦怀殉节人。",
      "死亡惟义在，恩恤自天申。",
      "雪徼留方躅，云山仰绝尘。",
      "时过经廿载，永忆协恭亲。"
    ]
  },
  {
    "id": "adcfe4db1f5d81f4f821615597d57dde",
    "title": "奉题常理斋大兄殉节诗后",
    "authorName": "查淳",
    "authorId": "adcfe4db1f5d81f4d1457b72d1457b72",
    "dynasty": "清",
    "content": [
      "蠢尔宁无敌，前驱忽被欺。",
      "儒臣诚奋勇，危地敢逶迤。",
      "血染征衫湿，锋环战马嘶。",
      "魂归应有恨，一念重须斯。"
    ]
  },
  {
    "id": "adcfe4db1f5d81f4f82161556f7c63c1",
    "title": "奉题常理斋大兄殉节诗后",
    "authorName": "查淳",
    "authorId": "adcfe4db1f5d81f4d1457b72d1457b72",
    "dynasty": "清",
    "content": [
      "晋原垂恺泽，舆颂莫能忘。",
      "习射关经术，豪吟识蕴藏。",
      "筹边曾虑险，报国独留芳。",
      "宠锡昭忠烈，铭功溯太常。"
    ]
  },
  {
    "id": "adcfe4db1f5d81f4f8216155b6cce929",
    "title": "奉题常理斋大兄殉节诗后",
    "authorName": "查淳",
    "authorId": "adcfe4db1f5d81f4d1457b72d1457b72",
    "dynasty": "清",
    "content": [
      "落落畴如我，无缘作骑兵。",
      "凯旋资佐理，公务得从征。",
      "拔剑思前绩，登台愧后程。",
      "九原如可作，含笑见功成。"
    ]
  },
  {
    "id": "adcfe4db1f63dde961fde29af2edb2e5",
    "title": "怀顾宁人处士",
    "authorName": "李良年",
    "authorId": "adcfe4db1f63dde942a3964526751be1",
    "dynasty": "清",
    "content": [
      "藏书满天下，之子独间关。",
      "襆被穿云往，残碑拓险还。",
      "羊肠疑汉史，鸟迹辨嵩山。",
      "叹息草元者，栖栖蓬户间。"
    ]
  },
  {
    "id": "adcfe4db1f63dde9dad00816b971acf2",
    "title": "申丈凫盟贻书见讯且索近著寄答",
    "authorName": "李良年",
    "authorId": "adcfe4db1f63dde942a3964526751be1",
    "dynasty": "清",
    "content": [
      "公子能清节，幽栖道不贫。",
      "秫田供酿早，书屋与农邻。",
      "北学谁高第，西方彼美人。",
      "相逢身世感，燕草又三春。"
    ]
  },
  {
    "id": "adcfe4db1f63dde9dad0081695ff0abe",
    "title": "申丈凫盟贻书见讯且索近著寄答",
    "authorName": "李良年",
    "authorId": "adcfe4db1f63dde942a3964526751be1",
    "dynasty": "清",
    "content": [
      "近接霜前札，相怜塞上吟。",
      "风沙游子路，松菊暮年心。",
      "避世沮偕溺，寻山向与禽。",
      "古来无独往，嗟尔竟长林。"
    ]
  },
  {
    "id": "adcfe4db1f63dde950d5c7327eff9559",
    "title": "暂归南村题山房左壁",
    "authorName": "李良年",
    "authorId": "adcfe4db1f63dde942a3964526751be1",
    "dynasty": "清",
    "content": [
      "特立人千载，平生酒数卮。",
      "水清闲钓手，园小负花师。",
      "招鹤从初好，听莺已后时。",
      "向来湖海意，寂寞短筇知。"
    ]
  },
  {
    "id": "adcfe4db1f63dde950d5c7321d23713a",
    "title": "暂归南村题山房左壁",
    "authorName": "李良年",
    "authorId": "adcfe4db1f63dde942a3964526751be1",
    "dynasty": "清",
    "content": [
      "溪南三折水，近亦号沧浪。",
      "竹外斜通渡，梅边侧置房。",
      "宁甘老圃学，欲买异书藏。",
      "抱膝非孤坐，春风到草堂。"
    ]
  },
  {
    "id": "adcfe4db1f63dde950d5c73264cce9b5",
    "title": "暂归南村题山房左壁",
    "authorName": "李良年",
    "authorId": "adcfe4db1f63dde942a3964526751be1",
    "dynasty": "清",
    "content": [
      "斜日明墟落，花时步屟过。",
      "游人不醉少，好鸟未归多。",
      "发白耽幽事，山青对独歌。",
      "百年身世感，俯仰旧庭柯。"
    ]
  },
  {
    "id": "adcfe4db1f63dde981ed6a6a79703bcd",
    "title": "次韵王西樵司勋春夜兼书别思",
    "authorName": "李良年",
    "authorId": "adcfe4db1f63dde942a3964526751be1",
    "dynasty": "清",
    "content": [
      "邗上江梅已半零，暗香萧瑟雨沈冥。",
      "窗斜竹影摊书坐，风细林柯隔幔听。",
      "入洛司空琴自好，过江仆射酒难醒。",
      "明朝怕见隋堤柳，此是长亭第一亭。"
    ]
  },
  {
    "id": "adcfe4db1f63dde9202fc596cd7ecfb6",
    "title": "八达岭",
    "authorName": "李良年",
    "authorId": "adcfe4db1f63dde942a3964526751be1",
    "dynasty": "清",
    "content": [
      "丹梯直北通榆木，拂袖山烟百折登。",
      "河注黄花衔二口，天低白草见诸陵。",
      "行人尚忆回銮曲，碛岸曾移照妓镫。",
      "旧迹荒寒非一概，不因六月有坚冰。"
    ]
  },
  {
    "id": "adcfe4db1f63dde9d0c1224e4fcabe65",
    "title": "宣府",
    "authorName": "李良年",
    "authorId": "adcfe4db1f63dde942a3964526751be1",
    "dynasty": "清",
    "content": [
      "龙沙燕尾承平日，北顾频烦玉辇游。",
      "尚有罗裙传乐府，翻随羌管作边愁。",
      "行宫寂寞双槐树，御气销沈旧酒楼。",
      "白马青丝何限恨，徐常功业总荒丘。"
    ]
  },
  {
    "id": "adcfe4db1f63dde9d0c1224ef3c0ecd3",
    "title": "宣府",
    "authorName": "李良年",
    "authorId": "adcfe4db1f63dde942a3964526751be1",
    "dynasty": "清",
    "content": [
      "锁钥从来借重臣，貂珰本意揖黄巾。",
      "一时坐失关门险，千里俄催鼓角新。",
      "日落诸陵谁系马，客逢三月易伤春。",
      "中丞祠下摩苍碣，始信孤忠亦有邻。"
    ]
  },
  {
    "id": "adcfe4db1f63dde9200575ea11352601",
    "title": "宿刘家园子苏孝廉懋斿过话是夕有兵信且值雷雨大作与懋斿同赋",
    "authorName": "李良年",
    "authorId": "adcfe4db1f63dde942a3964526751be1",
    "dynasty": "清",
    "content": [
      "浪传兵气到藤萝，长者仍携枕簟过。",
      "万事酒边增磊砢，一镫林外忽江河。",
      "交论颍汝英雄见，诗话源流正变多。",
      "欲问妙香行乐否，樱挑落尽奈春何。"
    ]
  },
  {
    "id": "adcfe4db1f63dde993430e992a5b0f64",
    "title": "寄查韬荒夏重德尹兄弟",
    "authorName": "李良年",
    "authorId": "adcfe4db1f63dde942a3964526751be1",
    "dynasty": "清",
    "content": [
      "念君磊落好兄弟，家在龙山黄叶村。",
      "久阙寄书秋雁笑，忆曾纵酒雪镫昏。",
      "传闻易改新烽火，耕凿粗安旧筚门。",
      "见说耽游闲送日，岁寒丘壑肯相存。"
    ]
  },
  {
    "id": "adcfe4db1f63dde9d66cc926e11e3ef9",
    "title": "送宋牧仲比部榷关虔州",
    "authorName": "李良年",
    "authorId": "adcfe4db1f63dde942a3964526751be1",
    "dynasty": "清",
    "content": [
      "双流襟带古津梁，此去何如汉署旁。",
      "越鸟翠移平楚树，岭梅红趁下江航。",
      "相门为政轻泉谷，名士持筹异孔桑。",
      "想得关亭公事了，闲抛手板听沧浪。"
    ]
  },
  {
    "id": "adcfe4db1f63dde9fae228db7b128980",
    "title": "金陵杂诗",
    "authorName": "李良年",
    "authorId": "adcfe4db1f63dde942a3964526751be1",
    "dynasty": "清",
    "content": [
      "冶城不见内家妆，柳市风吹杏粥香。",
      "只有江蓠不解恨，背人青过赤兰坊。"
    ]
  },
  {
    "id": "adcfe4db1f63dde9fae228db7a84379f",
    "title": "金陵杂诗",
    "authorName": "李良年",
    "authorId": "adcfe4db1f63dde942a3964526751be1",
    "dynasty": "清",
    "content": [
      "后庭花发最堪思，帝子吟成十客知。",
      "更唱阮家新乐府，明驼已报隔江师。"
    ]
  },
  {
    "id": "adcfe4db1f63dde9fae228db391fbe19",
    "title": "金陵杂诗",
    "authorName": "李良年",
    "authorId": "adcfe4db1f63dde942a3964526751be1",
    "dynasty": "清",
    "content": [
      "诏书百道走黄封，南国新妆步辇从。",
      "故剑不须悲夜月，几人曾听景阳钟。"
    ]
  },
  {
    "id": "adcfe4db1f63dde942fee1609b8aac31",
    "title": "闻鹧鸪",
    "authorName": "李良年",
    "authorId": "adcfe4db1f63dde942a3964526751be1",
    "dynasty": "清",
    "content": [
      "花间飞上竹枝啼，才过黄丝又冷溪。",
      "蛮鸟亦知行不得，行人那向夜郎西。"
    ]
  },
  {
    "id": "adcfe4db1f63dde9fccb74ed9ff73a4e",
    "title": "寄耕客",
    "authorName": "李良年",
    "authorId": "adcfe4db1f63dde942a3964526751be1",
    "dynasty": "清",
    "content": [
      "牂牁秋绿晚萋萋，五十邮亭到越溪。",
      "不敢更嗟乡国远，有人还在万峰西。"
    ]
  },
  {
    "id": "adcfe4db1f63dde92d604823ea05e08b",
    "title": "将之塞上呈汪苕文农部",
    "authorName": "李良年",
    "authorId": "adcfe4db1f63dde942a3964526751be1",
    "dynasty": "清",
    "content": [
      "出塞将炎月，辞家属早春。",
      "间关谙异地，辛苦怅征尘。",
      "莫讶临邛客，多惭入洛人。",
      "筑宫虚碣石，开阁渺平津。",
      "少日耽词藻，穷搜笑等伦。",
      "澜期回砥柱，源欲溯江岷。",
      "实类三都拙，浑忘陋巷贫。",
      "端居昧生理，雅志在经纶。",
      "竽瑟违齐好，璠玙閟楚珍。",
      "登临谐夙抱，攀陟此良辰。",
      "辕下仍歌凤，台边想获麟。",
      "黄河流浩淼，泰岱势嶙峋。",
      "行路难犹昔，干时数益屯。",
      "含愁非卫玠，不乐似崔骃。",
      "敢信文堪卖，悬知德有邻。",
      "句吴才挺出，华省笔如神。",
      "白璧何论价，银章已至身。",
      "长卿终侍从，方朔岂沈沦。",
      "贡墨隃糜贵，花笺侧理新。",
      "群公追正始，夫子独深醇。",
      "待漏陪青琐，薰香觐紫宸。",
      "朝回接风素，坐次豁天真。",
      "兼肯酬支遁，还疑类许询。",
      "谈空恒亹亹，持论转循循。",
      "后起看承盖，前贤叹积薪。",
      "泛舟殊访戴，投辖幸依遵。",
      "京国招携罢，关山入望频。",
      "更严凄觱篥，谷险怯车轮。",
      "大漠原趋汉，长城直控秦。",
      "防秋余垒在，避暑故楼湮。",
      "雕鹗分屯戍，鸳鸯问水滨。",
      "时平纾北顾，岁远记西巡。",
      "惜别虽千里，睽违只几旬。",
      "从军宁我愿，草檄久无因。",
      "河朔刘松酒，江东张翰莼。",
      "仙郎傥相忆，慷慨报情亲。"
    ]
  },
  {
    "id": "adcfe4db1f63dde97ded5fae47c8a18e",
    "title": "栗子关十六韵",
    "authorName": "李良年",
    "authorId": "adcfe4db1f63dde942a3964526751be1",
    "dynasty": "清",
    "content": [
      "峻极重关险，艰难独客经。",
      "梯航原梗绝，中外划郊坰。",
      "天作西南障，山开大小屏。",
      "路应庄蹻始，地自伏波宁。",
      "遗庙崇新祀，残碑失旧铭。",
      "土田纷棘火，樵采怯鸠形。",
      "往事闻开国，殊方久不庭。",
      "王师频阅岁，使节几衔星。",
      "鬼斧横飞栈，神功直建瓴。",
      "虚无银汉逼，缥缈渌江渟。",
      "鸟道层巅过，蝉声下界听。",
      "半肩欹叠𡻯，一发上空冥。",
      "石到诸蛮黑，枫过二酉青。",
      "炎风高瘴疠，晴日俯雷霆。",
      "竹靘猿猱滑，丛幽虎豹扃。",
      "杖藜无恙度，挥手别山灵。"
    ]
  },
  {
    "id": "adcfe4db1f63dde9f7c69166362dd8f2",
    "title": "拜方正学先生祠四十韵",
    "authorName": "李良年",
    "authorId": "adcfe4db1f63dde942a3964526751be1",
    "dynasty": "清",
    "content": [
      "绝学吾乡重，孤忠异代存。丰姿留想像，瞻捧肃蘋蘩。",
      "忆昔回天步，灾躔切帝阍。金瓯成仓卒，玉叶久翩反。",
      "册府盟何补，宗城坏有源。狧糠诚在计，寒齿及雄藩。",
      "议惜移封寝，谋同筑舍烦。渔阳师剽锐，上国羽飞骞。",
      "江左懿亲睦，师中叔父尊。绛侯驰壁垒，东越走连蹇。",
      "叹息楼船误，凭陵突骑喧。浮云深建业，宫雨湿朝元。",
      "锁啮江腰断，沙衔地肺昏。控弦江总宅，吹角谢公墩。",
      "马饮重湖隘，烽投入水浑。高飞愁燕子，间道失龙孙。",
      "劝进纷天策，讴吟到朔辕。袈裟终在野，衰绖岂酬恩。",
      "诏纸层霄碎，纲常一字论。漂零轻十族，慷慨望千门。",
      "碧血凝沾洒，丹心激弟昆。燕封虚饵蠋，乡梦不归温。",
      "佳气钟山换，新麾幕府翻。冠裳犹未忝，刀锯更何言。",
      "尚想纷钩射，当时下殿奔。不成悲鲍永，讵敢哭陈蕃。",
      "士有平陵义，文招屈子魂。黄蒿歌逼仄，白日些烦冤。",
      "席帽三山市，舆尸百草根。长时深露，何地剪春幡。",
      "密网蠲中叶，新祠起断原。都人还俎豆，隧道几凉暄。",
      "故友嗟邻近，余辉照隔垣。松移荒木末，阶净长兰荪。",
      "仰止从遗史，经过感旧村。更看金作铸，重假石为樽。",
      "历历桑田改，纷纷赤羽屯。碑珉承赑屃，客泪落獶猿。",
      "羌管凄神曲，吴羹荐瓦盆。江花墓门路，长对孝陵园。"
    ]
  },
  {
    "id": "adcfe4db1f63dde9ffe225c830417998",
    "title": "朱碧山银凿落歌呈孙少宰退翁朱十倡",
    "authorName": "李良年",
    "authorId": "adcfe4db1f63dde942a3964526751be1",
    "dynasty": "清",
    "content": [
      "退翁斋中花底酌，当筵示我银凿落。",
      "摩挲坐上一再看，知是吾乡碧山作。",
      "至元月日镌弯环，古纹半蚀青苔斑。",
      "槎丫飒飒势欲飞，宛若放舸沧溟间。",
      "横眠有客凌风渡，点缀衣裾逼生趣。",
      "玉缸真拟泻明河，为送张骞月支去。",
      "雕锼无迹把玲珑，不解杯腹何由空。",
      "鸬鹚琥珀皆不数，夜光金屈难为工。",
      "主人更劝勿挥手，旧事流传犹在口。",
      "元家学士数临川，秘阁相将此为寿。",
      "引杯谢客客赋诗，文采翩然动僚友。",
      "乱离以来嗟失一，往时作双今不偶。",
      "叹息人间四百春，斜阳细雨漉残巾。",
      "梨花绝胜葡萄酿，傲尔乘槎海上人。"
    ]
  },
  {
    "id": "adcfe4db1f63dde911e1db34db50089d",
    "title": "九岭",
    "authorName": "李良年",
    "authorId": "adcfe4db1f63dde942a3964526751be1",
    "dynasty": "清",
    "content": [
      "昨者暑气清，岚瘴喜初散。",
      "幕府有程期，鸣鏦戒宵半。",
      "残月不到地，松梢耿河汉。",
      "冥冥列炬移，灼灼萤火乱。",
      "空山悟无始，静理阅昏旦。",
      "九岭争一隅，径窄中每断。",
      "我行尚层岗，我仆复深涧。",
      "浮生付飘忽，肩腋楚人惯。",
      "不坠偶然事，履危岂无难。",
      "转苦东日迟，坐待火云烂。",
      "稍稍荆扉启，人语出沙畔。",
      "前路方迢遥，平明且须饭。"
    ]
  },
  {
    "id": "adcfe4db1f63dde99f2235f169234755",
    "title": "题幸蜀图",
    "authorName": "李良年",
    "authorId": "adcfe4db1f63dde942a3964526751be1",
    "dynasty": "清",
    "content": [
      "掩尘黄帕哀琵琶，延秋门上乌哑哑。",
      "侍臣趋朝漏未息，岂知辇道吹秦沙。",
      "蛾眉绝影清渭水，太子始控飞龙騧。",
      "手挥红甘祀香魄，尚有生荔来天涯。",
      "三银船本少年事，臣倜进酒君王嗟。",
      "倚毫写此图者谁，伯驹好手今犹夸。",
      "山根潺湲碧无底，阁道蛣屈梯穿霞。",
      "法仗细琐不暇整，从官触热欹乌纱。",
      "就中缓辔意态殊，三郎捉鞭非翠华。",
      "金盆皇孙不可认，疑是羽葆风回遮。",
      "宫人军装或雁次，或稍前却载以车。",
      "明驼夹道卧石罅，奚奴避日攀槎丫。",
      "长鞦短鞚挂一发，高者蚁附低旋蜗。",
      "此皆左膊印风字，尾侧赭汗流三花。",
      "不使蹴踏渔阳儿，首俯耳帖何为耶？",
      "峡耕无人峡田绿，悬流淙淙水满畬。",
      "薄云千里带村角，忽转细径疏篱斜。",
      "似闻子规响深壑，何有雪羽相笼笯。",
      "白头父老出不意，亲见万乘临山家。",
      "当年驰驿写嘉陵，化为飞烬随黄麻。",
      "蜀山嵌空说王宰，讵有真迹留涪巴。",
      "即今皴染渐剥落，松煤不复浓于鸦。",
      "昔人画此意有托，眼明且爱烟峦赊。",
      "黔南开府擅珍赏，更束缥带缄红牙。"
    ]
  },
  {
    "id": "adcfe4db1f63dde971cc7208bd29db77",
    "title": "贵阳山中杂兴",
    "authorName": "李良年",
    "authorId": "adcfe4db1f63dde942a3964526751be1",
    "dynasty": "清",
    "content": [
      "众峰如涌潮，城孤若小艇。客居倚青峭，佳处要须领。",
      "朝霭淡益秀，流泉响逾静，屋顶得初霁，阶前落山影。",
      "尘心夙所袪，百事浮云等。惟应读我书，销此佳日永。"
    ]
  },
  {
    "id": "adcfe4db1f63dde971cc7208dc1295f6",
    "title": "贵阳山中杂兴",
    "authorName": "李良年",
    "authorId": "adcfe4db1f63dde942a3964526751be1",
    "dynasty": "清",
    "content": [
      "山阁多晚阴，断崖横瘦树。",
      "阑风江上来，泠然脆巾屦。",
      "青藤不须携，前岗延旅伫。",
      "远畴引晴绿，势与鸡山互。",
      "帕女汲泉归，墟童荷锄去。",
      "苗俗古难驯，时平亦有务。",
      "丹砂白凿间，我辙当少住。"
    ]
  },
  {
    "id": "adcfe4db1f63dde971cc720848619f36",
    "title": "贵阳山中杂兴",
    "authorName": "李良年",
    "authorId": "adcfe4db1f63dde942a3964526751be1",
    "dynasty": "清",
    "content": [
      "有水复有山，岂云非佳胜。",
      "昨来桥上眠，临流俯涓靓。",
      "玉峡束江腰，红栏竹间映。",
      "山矾落不扫，一夜没樵径。",
      "忽破水禽栖，僧坊数声磬。"
    ]
  },
  {
    "id": "adcfe4db1f63dde9db5c41dd07dd5f93",
    "title": "义王宫妆楼今在官署中陈绿崖参藩置酒其上即席赋",
    "authorName": "李良年",
    "authorId": "adcfe4db1f63dde942a3964526751be1",
    "dynasty": "清",
    "content": [
      "炎曦昔颓照，太白西垂芒。尺木祚云季，截险非巨防。",
      "安东节初指，士马何飞扬。子阳不解事，井底窥扶桑。",
      "伏轼无左车，义旗岂真王。漼汜竟奚补，耳余亦分张。",
      "翻然逐鹿者，一旅终夜郎。残戮到原野，战地天萧凉。",
      "宫门未摧徒，突兀城中央。行人行叹息，指点能具详。",
      "我来偶凭吊，长啸一慨慷。如何使君署，却在妆楼旁。",
      "石讶万夫舁。材信千车装。华榱间飞甍，一一摩青苍，苔阶见綦履，蔓草芜明珰。",
      "尚想栖息时，燕雀方处堂。垂翅涉交水，降幡溯沅湘。",
      "蛾眉岂得贮，响屟余空廊。呜呼十年间，事不关兴亡。",
      "特笔在《春秋》，窈据诚不祥。使君美风度，环除种垂杨。",
      "洒墨作檐额，弹琴然妙香。兹楼若增奇，洗濯生辉光。",
      "结构岂殊昔，令名乃千霜。今夕烟景佳，素侣纷携将。",
      "明蟾正当槛，社燕初辞梁。芙蕖何灼灼，零露沾人裳。",
      "碧石怨西子，行云疑楚王。何用感遗址，会须寻乐方。",
      "诗成一笑粲，不饮负此觞。"
    ]
  },
  {
    "id": "adcfe4db1f63dde9f358d3acc7932c05",
    "title": "平越城楼纵目因追往事",
    "authorName": "李良年",
    "authorId": "adcfe4db1f63dde942a3964526751be1",
    "dynasty": "清",
    "content": [
      "七盘坡上青烟浓，黎峨落日明千松。",
      "女墙欹仄异中土，蜿折一线随山踪。",
      "行人散策郭门顶，秋声瑟飒愁吴侬。",
      "楚桥蜀笮衣衽接，此地旧不输蛮賨。",
      "绍圣之际明堂开，伶衣短后诸番从。",
      "礼视交址乃特杀，牂牁未得称附庸。",
      "是时田杨独雄踞，奄席思播为强宗。",
      "明家宣慰号藩屏，讵意肘腋生边烽。",
      "青蛇失险应龙死，水西突骑纷来攻。",
      "本朝捍御越前古，乃有窃据称王封。",
      "兴安台榭已池沼，山魈苦竹吹荒墉。",
      "百余年间用兵处，拔马欲去生悲风。",
      "近闻父老望休息，赛神里社喧春冬。",
      "绾椎蛮女解持锸，种花邑宰行劝农。",
      "宜娘垒下静秋柝，玉华云气开诸峰。",
      "山川俯仰月东出，挥手不谒张三丰。"
    ]
  },
  {
    "id": "adcfe4db1f63dde9a2b82a2b078e45c9",
    "title": "自白龙崖趋泸溪述所见",
    "authorName": "李良年",
    "authorId": "adcfe4db1f63dde942a3964526751be1",
    "dynasty": "清",
    "content": [
      "绝壁何嶙峋，侧翠倚江岸。云水一相映，清辉朝屡换。",
      "石非五丁凿，嵌空乃百变。如梭了可{木郑}，似月魄始半。",
      "或击壶口缺，或迸锦丝断。漏日宛通中，障树若无畔。",
      "势绝飞鸟窥，只应山鬼窜。蚁附定何由，径尺{户支}细栈。",
      "窗楯亦具设，败绠涩余鍊。纵横百里内，仰视目为眩。",
      "其故不可测，挥手付梦幻。长年话凄怆，此地饱经乱。",
      "万骑走空村，居人息樵爨。寥翘峡女泣，袒跣溪童惯。",
      "岂得顾里闾，猿挂垂一襻。饥来摘山果，渴饮汲幽涧。",
      "生还谅无几，遗迹犹可叹。尚想避秦时，斯语非荒漫。",
      "辄因俯仰骇，聊复纪闻见。桑田若为海，他日辱楼见。"
    ]
  },
  {
    "id": "adcfe4db1f63dde974975fa0d313e3f4",
    "title": "雪滩钓叟歌为顾丈茂伦作",
    "authorName": "李良年",
    "authorId": "adcfe4db1f63dde942a3964526751be1",
    "dynasty": "清",
    "content": [
      "苇间延缘吾所师，寻阳棹者非凡姿。雪滩钓叟岂其亚，姓名蚤被时人知。",
      "先生旧不事生产，读书树根破万卷。土塯荒凉艺花竹，邻里惊呼车辙满。",
      "此门一杜何当开，笑指笠泽浮吾杯。连峰如银七十二，要看雪尽春风来。",
      "丝挂珊瑚不设饵，命写斯图聊戏耳。网鳜捞虾琐琐人，公若逃名勿图此。",
      "君不见占星梦猎声名驰，照耀史册千年垂。樵青渔童载两头。",
      "诏遣下取新歌词。笔床茶灶往来熟，故人又欲官天随。",
      "从来此事遭物色，黄金尺书来有时。长安已筑招隐馆，肯放此老津梁疲。",
      "武陵桃花今不迷，休歌河水清涟兮。纵不相逢贾太尉，定应愁载庾安西。"
    ]
  },
  {
    "id": "adcfe4db1f6707bb621beaabe6fd9f2a",
    "title": "乙丑二月出都车中口占",
    "authorName": "郭曾炘",
    "authorId": "adcfe4db1f6707bbd1457b72d1457b72",
    "dynasty": "清",
    "content": [
      "西笑真成梦，东流未有垠。",
      "偷生余故我，触处感前尘。",
      "卉木犹含冻，风沙苦趁人。",
      "此身安住著，满目足悲辛。"
    ]
  },
  {
    "id": "adcfe4db1f6707bb621beaab52d697bc",
    "title": "乙丑二月出都车中口占",
    "authorName": "郭曾炘",
    "authorId": "adcfe4db1f6707bbd1457b72d1457b72",
    "dynasty": "清",
    "content": [
      "静听车轮转，吾肠与万周。",
      "把书姑引睡，呼酒不浇愁。",
      "促坐知谁某，微吟自唱酬。",
      "平生江海兴，左计负扁舟。"
    ]
  },
  {
    "id": "adcfe4db1f6707bb621beaab4f9f70a8",
    "title": "乙丑二月出都车中口占",
    "authorName": "郭曾炘",
    "authorId": "adcfe4db1f6707bbd1457b72d1457b72",
    "dynasty": "清",
    "content": [
      "美服人争指，空名盗亦憎。",
      "当关多猛虎，掠野尽饥鹰。",
      "衰朽惭筋力，承平想股肱。",
      "悠悠青史事，神理久无凭。"
    ]
  },
  {
    "id": "adcfe4db1f6707bb74f621c5c7a09a70",
    "title": "和畏庐梦谒梁格庄梓宫作",
    "authorName": "郭曾炘",
    "authorId": "adcfe4db1f6707bbd1457b72d1457b72",
    "dynasty": "清",
    "content": [
      "爝火星星遽燎原，酸心板荡此乾坤。",
      "苞桑痛念先皇计，因果终疑佛氏言。",
      "黄发不遗虚顾命，苍生何罪剧烦冤。",
      "杜鹃再拜千行泪，沦落诗人自感恩。"
    ]
  },
  {
    "id": "adcfe4db1f6707bb54c633f620abe6c5",
    "title": "题芦台聂忠节祠",
    "authorName": "郭曾炘",
    "authorId": "adcfe4db1f6707bbd1457b72d1457b72",
    "dynasty": "清",
    "content": [
      "尚有荒江庙貌留，同时淮将已无俦。",
      "鼓鼙今日思应晚，萋菲盈庭死亦休。",
      "朝士可怜黄菜叶，路人犹唱白符鸠。",
      "英灵不泯知遗恨，坐看支祈鼓浊流。"
    ]
  },
  {
    "id": "adcfe4db1f6707bb42710f3cfea13838",
    "title": "雨后与熙民过榆园",
    "authorName": "郭曾炘",
    "authorId": "adcfe4db1f6707bbd1457b72d1457b72",
    "dynasty": "清",
    "content": [
      "一雨何当为洗兵，帘栊相对不胜清。",
      "昙花偶现犹疑梦，杯酒重拈且压惊。",
      "幕燕翻飞浑未定，池蛙怒聒底难平。",
      "晚晴景色无多子，愁听斜阳鼓角声。"
    ]
  },
  {
    "id": "adcfe4db1f6707bb4cf2c3fcb2ac8b0d",
    "title": "杏城侍郎以次韵樊山秋柳诗见示仍次原韵奉和",
    "authorName": "郭曾炘",
    "authorId": "adcfe4db1f6707bbd1457b72d1457b72",
    "dynasty": "清",
    "content": [
      "柔条岂耐雪霜侵，忍见飘零万缕金。",
      "攀折行人朝复暮，蹉跎芳序昨成今。",
      "江潭何限悲摇落，海水分明阅浅深。",
      "回望扶桑丽朝旭，菀枯难与问天心。"
    ]
  },
  {
    "id": "adcfe4db1f6707bb4cf2c3fca8574870",
    "title": "杏城侍郎以次韵樊山秋柳诗见示仍次原韵奉和",
    "authorName": "郭曾炘",
    "authorId": "adcfe4db1f6707bbd1457b72d1457b72",
    "dynasty": "清",
    "content": [
      "乌桕丹枫满目秋，伤时王粲怕登楼。",
      "尚余舞态临风见，何似浮踪逐水流。",
      "大树功名虚玉帐，剧棋光景变金沟。",
      "亦知代谢寻常事，不奈言愁我欲愁。"
    ]
  },
  {
    "id": "adcfe4db1f6707bb4cf2c3fc8098a1db",
    "title": "杏城侍郎以次韵樊山秋柳诗见示仍次原韵奉和",
    "authorName": "郭曾炘",
    "authorId": "adcfe4db1f6707bbd1457b72d1457b72",
    "dynasty": "清",
    "content": [
      "晓风残月唱屯田，争及城南尺五天。",
      "阁道添星深得地，羲和敲日不停鞭。",
      "前途黯惨仍愁暮，旧梦迷离尽化烟。",
      "休说十围亲手植，也应憔悴异当年。"
    ]
  },
  {
    "id": "adcfe4db1f6707bb4cf2c3fcdfc2a142",
    "title": "杏城侍郎以次韵樊山秋柳诗见示仍次原韵奉和",
    "authorName": "郭曾炘",
    "authorId": "adcfe4db1f6707bbd1457b72d1457b72",
    "dynasty": "清",
    "content": [
      "陶令门前尽日垂，阑珊情绪有谁知。",
      "流红得句聊题恨，傅粉何心学弄姿。",
      "一曲秋娘歌独绝，十年春梦觉应迟。",
      "上林故事浑疑信，犹盼回黄转绿时。"
    ]
  },
  {
    "id": "adcfe4db1f6707bb2e58bcf6f79f3ecb",
    "title": "钞吴野人陋轩诗一册书后",
    "authorName": "郭曾炘",
    "authorId": "adcfe4db1f6707bbd1457b72d1457b72",
    "dynasty": "清",
    "content": [
      "陶杜而还有此诗，渔洋确士未真知。",
      "苦吟落得身贫贱，残烬应关鬼护持。",
      "上座敝衣名士会，荒丘宿草故交悲。",
      "篝镫录罢重寻讽，益信潘翁不我欺。"
    ]
  },
  {
    "id": "adcfe4db1f6707bb50b4c32025a7337f",
    "title": "客有询近作者书此示之",
    "authorName": "郭曾炘",
    "authorId": "adcfe4db1f6707bbd1457b72d1457b72",
    "dynasty": "清",
    "content": [
      "唐宋藩篱略未窥，狂歌自写此心悲。",
      "吾生不幸多言中，天意终无厌乱期。",
      "临水登山行已老，吟风弄月复偕谁。",
      "思量何物供诗料，还学毗耶杜口宜。"
    ]
  },
  {
    "id": "adcfe4db1f6707bbdfacb3c24c4855b8",
    "title": "雨夜不寐杂取案头书读之",
    "authorName": "郭曾炘",
    "authorId": "adcfe4db1f6707bbd1457b72d1457b72",
    "dynasty": "清",
    "content": [
      "万感何来迸似潮，披衣强起亦无聊。",
      "古人传者皆糟粕，独夜凄然此晦潇。",
      "永忆对床隔黄壤，犹疑听漏近丹霄。",
      "耳根彻夕琅琅响，知碎庭隅几叶蕉。"
    ]
  },
  {
    "id": "adcfe4db1f6707bb29099b202b66b0e0",
    "title": "德宗景皇帝实录尊藏皇史宬礼成恭纪",
    "authorName": "郭曾炘",
    "authorId": "adcfe4db1f6707bbd1457b72d1457b72",
    "dynasty": "清",
    "content": [
      "衣冠拜表上彤墀，九庙神灵鉴在兹。",
      "伏案头童才蒇役，攀弓泪尽总衔悲。",
      "金銮故事空留记，玉几群公孰受遗。",
      "虮虱微臣惭报称，剩从家乘纪恩私。"
    ]
  },
  {
    "id": "adcfe4db1f6707bb29099b20efba649e",
    "title": "德宗景皇帝实录尊藏皇史宬礼成恭纪",
    "authorName": "郭曾炘",
    "authorId": "adcfe4db1f6707bbd1457b72d1457b72",
    "dynasty": "清",
    "content": [
      "御河路转小南城，典守犹余老禁兵。",
      "两翼分排金鐀灿，九霄上烛玉虹明。",
      "检书供奉长歌壮，受印亲藩异数荣。",
      "欲证旧闻遗老尽，文谟武烈想承平。"
    ]
  },
  {
    "id": "adcfe4db1f6707bb37588405dd12472e",
    "title": "幽居遣怀",
    "authorName": "郭曾炘",
    "authorId": "adcfe4db1f6707bbd1457b72d1457b72",
    "dynasty": "清",
    "content": [
      "萧然丈室老瞿昙，嵇嫩非徒七不堪。",
      "只合当门书䍺字，有时隔牖觅鸡谈。",
      "人情但自看云习，世味都输食蓼甘。",
      "强把一樽排万虑，乍欣卯饮得微酣。"
    ]
  },
  {
    "id": "adcfe4db1f6707bb37588405a37d3a9d",
    "title": "幽居遣怀",
    "authorName": "郭曾炘",
    "authorId": "adcfe4db1f6707bbd1457b72d1457b72",
    "dynasty": "清",
    "content": [
      "百劫茫茫剩此躯，镜中那复识今吾。",
      "科头晏起真供状，挑耳勘书古画图。",
      "日历久忘新晦朔，烟蓑长忆旧江湖。",
      "小车洛下无人问，牛马相遭总任呼。"
    ]
  },
  {
    "id": "adcfe4db1f6707bb3758840593267983",
    "title": "幽居遣怀",
    "authorName": "郭曾炘",
    "authorId": "adcfe4db1f6707bbd1457b72d1457b72",
    "dynasty": "清",
    "content": [
      "山经海录尽无稽，遣闷时还一卷携。",
      "渐爱负暄知老境，稍从习静见天倪。",
      "秋花自妩供凭槛，寒菜能香促灌畦。",
      "未必墙东容避世，扁舟何处武陵溪。"
    ]
  },
  {
    "id": "adcfe4db1f6707bb37588405a92a5647",
    "title": "幽居遣怀",
    "authorName": "郭曾炘",
    "authorId": "adcfe4db1f6707bbd1457b72d1457b72",
    "dynasty": "清",
    "content": [
      "已分高轩绝往还，深居何事复相关。",
      "打门诗债从人索，倚壁筇枝对我闲。",
      "谏草糊窗经断烂，诰绫装帖喜斓斑。",
      "卧游恣看蓬壶景，一角犹余马远山。"
    ]
  },
  {
    "id": "adcfe4db1f6707bb63e8694394d0377d",
    "title": "愧室丁未试御史报罢余赠别有当代南雷人不识之句子益方裒集其生前酬唱之作书来属补录附此追挽",
    "authorName": "郭曾炘",
    "authorId": "adcfe4db1f6707bbd1457b72d1457b72",
    "dynasty": "清",
    "content": [
      "易箦丁宁愿竟虚，横流一决遂沦胥。",
      "南雷若使生今日，应废《明夷待访》书。"
    ]
  },
  {
    "id": "adcfe4db1f6707bb63e869433b9460f5",
    "title": "愧室丁未试御史报罢余赠别有当代南雷人不识之句子益方裒集其生前酬唱之作书来属补录附此追挽",
    "authorName": "郭曾炘",
    "authorId": "adcfe4db1f6707bbd1457b72d1457b72",
    "dynasty": "清",
    "content": [
      "新亭举座皆周顗，鲁国当年一孔融。",
      "留得题襟诗卷在，九原家祭有余恫。"
    ]
  },
  {
    "id": "adcfe4db1f6707bbe41eb3eb2e1dcb97",
    "title": "自题集遗山律句百首后",
    "authorName": "郭曾炘",
    "authorId": "adcfe4db1f6707bbd1457b72d1457b72",
    "dynasty": "清",
    "content": [
      "曹毗一片光明锦，白地裁为负贩衣。",
      "偶借酒杯浇磊块，九原可作幸无讥。"
    ]
  },
  {
    "id": "adcfe4db1f6707bbe41eb3eb4222cf9e",
    "title": "自题集遗山律句百首后",
    "authorName": "郭曾炘",
    "authorId": "adcfe4db1f6707bbd1457b72d1457b72",
    "dynasty": "清",
    "content": [
      "转喉易触当途讳，学步但增余子羞。",
      "尽把精神费无益，东涂西抹几时休。"
    ]
  },
  {
    "id": "adcfe4db1f6707bbe3b3f741bcfe50de",
    "title": "旧政务处海棠花下追怀寿州长沙二老",
    "authorName": "郭曾炘",
    "authorId": "adcfe4db1f6707bbd1457b72d1457b72",
    "dynasty": "清",
    "content": [
      "二老风流不可亲，庭隅负手独逡巡。",
      "青油日看宣明面，知有花枝解笑人。"
    ]
  },
  {
    "id": "adcfe4db1f6707bbe3b3f74196af6075",
    "title": "旧政务处海棠花下追怀寿州长沙二老",
    "authorName": "郭曾炘",
    "authorId": "adcfe4db1f6707bbd1457b72d1457b72",
    "dynasty": "清",
    "content": [
      "酹酒难忘手植辰，名花也是劫余身。",
      "东风嫁尽新桃李，未恨无香媚路人。"
    ]
  },
  {
    "id": "adcfe4db1f6707bb16a30f5aaef2609d",
    "title": "秋暑索居案头惟亭林南雷两家诗时复展玩各题一章",
    "authorName": "郭曾炘",
    "authorId": "adcfe4db1f6707bbd1457b72d1457b72",
    "dynasty": "清",
    "content": [
      "桑海多传变徵音，钜篇谁解读亭林。",
      "依然清庙明堂体，未肯亡明一寸心。"
    ]
  },
  {
    "id": "adcfe4db1f6707bb16a30f5ae5f5097b",
    "title": "秋暑索居案头惟亭林南雷两家诗时复展玩各题一章",
    "authorName": "郭曾炘",
    "authorId": "adcfe4db1f6707bbd1457b72d1457b72",
    "dynasty": "清",
    "content": [
      "忠孝艰屯萃一身，梨洲世不数诗人。",
      "刊余华藻无宁拙，掬尽衷肠只是真。"
    ]
  },
  {
    "id": "adcfe4db1f6707bb86c41708f813280f",
    "title": "先中丞公癸酉鄂闱拟墨原稿沄儿装潢成册敬题其后",
    "authorName": "郭曾炘",
    "authorId": "adcfe4db1f6707bbd1457b72d1457b72",
    "dynasty": "清",
    "content": [
      "三度文衡总向隅，九重温语念寒儒。",
      "传家别有燕支笔，手泽犹堪一集都。"
    ]
  },
  {
    "id": "adcfe4db1f6707bb86c41708a387c26d",
    "title": "先中丞公癸酉鄂闱拟墨原稿沄儿装潢成册敬题其后",
    "authorName": "郭曾炘",
    "authorId": "adcfe4db1f6707bbd1457b72d1457b72",
    "dynasty": "清",
    "content": [
      "点铁成金有化工，敢将小技薄雕虫。",
      "当时曾感孤寒泣，一念怜才出至公。"
    ]
  },
  {
    "id": "adcfe4db1f6707bb86c417085a927e11",
    "title": "先中丞公癸酉鄂闱拟墨原稿沄儿装潢成册敬题其后",
    "authorName": "郭曾炘",
    "authorId": "adcfe4db1f6707bbd1457b72d1457b72",
    "dynasty": "清",
    "content": [
      "模楷非徒多士资，公忠默与古人期。",
      "一朝功令兴亡系，剧忆中书抗议时。"
    ]
  },
  {
    "id": "adcfe4db1f6707bb86c41708cf666928",
    "title": "先中丞公癸酉鄂闱拟墨原稿沄儿装潢成册敬题其后",
    "authorName": "郭曾炘",
    "authorId": "adcfe4db1f6707bbd1457b72d1457b72",
    "dynasty": "清",
    "content": [
      "乞骸疏草背人挥，莼菜秋风早见几。",
      "一疏回天私自庆，惊闻哀诏倍歔欷。"
    ]
  },
  {
    "id": "adcfe4db1f6707bb86c41708dd5e666c",
    "title": "先中丞公癸酉鄂闱拟墨原稿沄儿装潢成册敬题其后",
    "authorName": "郭曾炘",
    "authorId": "adcfe4db1f6707bbd1457b72d1457b72",
    "dynasty": "清",
    "content": [
      "秋柳明湖记梦痕，都堂镫烛不堪论。",
      "文身章甫知无用，且宝先芬付后昆。"
    ]
  },
  {
    "id": "adcfe4db1f6707bb574814410377dfbc",
    "title": "题第四女葆薏遗画",
    "authorName": "郭曾炘",
    "authorId": "adcfe4db1f6707bbd1457b72d1457b72",
    "dynasty": "清",
    "content": [
      "生小深闺薄绮罗，长年几席苦研摩。",
      "清才赋与天何意，玉陨兰摧一刹那。"
    ]
  },
  {
    "id": "adcfe4db1f6707bb574814414ad15479",
    "title": "题第四女葆薏遗画",
    "authorName": "郭曾炘",
    "authorId": "adcfe4db1f6707bbd1457b72d1457b72",
    "dynasty": "清",
    "content": [
      "老翁百念俱灰槁，不作人间无益悲。",
      "结习但思文字托，偶传遗语念渠痴。"
    ]
  },
  {
    "id": "adcfe4db1f6707bb761f71274a0e6a4a",
    "title": "长少白制府见访话旧",
    "authorName": "郭曾炘",
    "authorId": "adcfe4db1f6707bbd1457b72d1457b72",
    "dynasty": "清",
    "content": [
      "三十六城老都护，倾盖初逢讶如故。",
      "生刍一束见君情，候尉相望断书素。",
      "皋兰玉节控万里，谁知海内风尘起。",
      "赢得筹边双鬓霜，恨不臧洪同日死。",
      "建威销萌岂无策，老谋不用长太息。",
      "汉家九鼎重如山，夜壑移舟一夫力。",
      "三径就荒归去来，大弨挂壁生尘埃。",
      "海滨不遇田横客，独礼文殊上五台。"
    ]
  },
  {
    "id": "adcfe4db1f6707bbbdf82a4923bb651c",
    "title": "检藏书感赋",
    "authorName": "郭曾炘",
    "authorId": "adcfe4db1f6707bbd1457b72d1457b72",
    "dynasty": "清",
    "content": [
      "人生贵适情，长物皆为累。",
      "读书不在多，安用罗箧笥。",
      "长安号人海，自昔居不易。",
      "矧经丧乱余，岂有立锥地。",
      "馈贫亦虚言，腹枵难煮字。",
      "饥驱匪自由，顾此焉舍置。",
      "一身已赘疣，四海方糜沸。",
      "复壁无深藏，兼两重劳费。",
      "儿曹惜手泽，甲乙为标识。",
      "谁知丹墨痕，中有沧桑泪。"
    ]
  },
  {
    "id": "adcfe4db1f6707bbbdf82a499849863f",
    "title": "检藏书感赋",
    "authorName": "郭曾炘",
    "authorId": "adcfe4db1f6707bbd1457b72d1457b72",
    "dynasty": "清",
    "content": [
      "吾家黄璞里，通德存赐书。",
      "远宦偶归来，什九饱蠹鱼。",
      "先畴无一亩，安得带经锄。",
      "春曹三十载，退食鸡栖车。",
      "阅肆掠剩残，累积寸与铢。",
      "一日未释卷，寝馈与之俱。",
      "亦知玩物戒，聊胜博弈娱。",
      "甬东天一阁，吴下士礼居。",
      "小大相挈较，潢潦于江湖。",
      "万钱愁塞屋，措大真穷途。"
    ]
  },
  {
    "id": "adcfe4db1f6707bbbdf82a49359335ae",
    "title": "检藏书感赋",
    "authorName": "郭曾炘",
    "authorId": "adcfe4db1f6707bbd1457b72d1457b72",
    "dynasty": "清",
    "content": [
      "延秋夜啼乌，达官尽避走。",
      "栖栖复皇皇，可笑丧家狗。",
      "妻孥亦何知，作计随人后。",
      "旅琐悲焚巢，自贻复谁咎。",
      "失火贺参元，吾思柳子厚。",
      "区区保丛残，无异千金帚。",
      "长恩独何事，殷勤为我守。",
      "炳烛念余光，雅意宁忍负。",
      "岁除修阙典，会当酬杯酒。",
      "泊宅无安居，此愿竟偿否。"
    ]
  },
  {
    "id": "adcfe4db1f6707bbbdf82a498bb8930e",
    "title": "检藏书感赋",
    "authorName": "郭曾炘",
    "authorId": "adcfe4db1f6707bbd1457b72d1457b72",
    "dynasty": "清",
    "content": [
      "欧风日东渐，学说竞趋新。莘莘黉舍子，六籍谁复亲。",
      "《法言》久覆瓿，《论语》可代薪。迂儒不解事，矩薙守先民。",
      "庄生尝窃笑，章甫适文身。徒然抱残缺，终恐委灰尘。",
      "祖龙恣焚坑，孔壁未尽湮。吾观今日事，酷烈甚暴秦。",
      "浮生无百年，遘此大化沦。成毁何足道，掩卷潜悲辛。"
    ]
  },
  {
    "id": "adcfe4db1f6707bb4f131123ace1f4c6",
    "title": "书钞本杜诗后",
    "authorName": "郭曾炘",
    "authorId": "adcfe4db1f6707bbd1457b72d1457b72",
    "dynasty": "清",
    "content": [
      "杜陵际丧乱，每饭不忘君。许身稷与契，世尤骇其言。",
      "岂知此老胸，固生忧黎元。稷契佐唐虞，得以康斯民。",
      "君民实一体，君仁莫不仁。所以企中兴，恋阙心拳拳。",
      "肃代虽孱主，西极犹自存。陵夷逮懿昭，读史足辛酸。",
      "岂惟冻雀悲，清流亦投渊。群盗起如毛，什百巢与温。",
      "所过恣屠掠，千里无人烟。五季递兴仆，十国更剖分。",
      "回思天宝日，何思羲皇前。九州戴共主，继体岂皆贤。",
      "神器要有属，自然息闇干。《风》《骚》本忠爱，千载思灵均。",
      "杨墨无君父，率兽终食人。民彝既泯乱，天道无幸全。",
      "此语非臆造，吾闻自船山。"
    ]
  },
  {
    "id": "adcfe4db1f6707bb4f131123eaeca749",
    "title": "书钞本杜诗后",
    "authorName": "郭曾炘",
    "authorId": "adcfe4db1f6707bbd1457b72d1457b72",
    "dynasty": "清",
    "content": [
      "杜公称诗圣，众体无不备。",
      "大云赞公房，乃与选诗类。",
      "向来信口读，未测意所谓。",
      "近览杜园说，乃知豁蒙翳。",
      "当年陷贼中，此为窜匿地。",
      "去来与信宿，踪迹皆可识。",
      "复壁藏赵岐，北海侔高谊。",
      "巾履及醍醐，衣食兼赒济。",
      "脱身有天幸，麻鞋达行在。",
      "右丞与司户，误被罗网致。",
      "托疾以自全，亦未伪职试。",
      "台州竟死谪，辋川亦作废。",
      "少陵屡赠诗，湔祓至一再。",
      "后儒顾不谅，执此为訾议。",
      "往者粤寇乱，名臣若汤戴。",
      "皆无效死责，慷慨轻就义。",
      "承平重气节，清议犹可畏。",
      "道咸去岂远，风尚乃大异。",
      "纷然鸟兽散，咄咄真怪事。"
    ]
  },
  {
    "id": "adcfe4db1f6707bb4f13112368c79bb2",
    "title": "书钞本杜诗后",
    "authorName": "郭曾炘",
    "authorId": "adcfe4db1f6707bbd1457b72d1457b72",
    "dynasty": "清",
    "content": [
      "虞山笺杜诗，毕生萃心力。",
      "以视訔鹤辈，较然分黑白。",
      "稼堂与义门，纠缪纷指摘。",
      "芟薙其榛芜，十犹八九得。",
      "独解勃律章，乃援奘师说。",
      "衣毛讥鸟言，比类强区别。",
      "书生守兔园，繁徵疑奥僻。",
      "龙门谤史心，狡狯故难测。",
      "我因读此笺，重感世变亟。",
      "通市逾百年，蕃舶来如织。",
      "邹衍所常谈，甘英未尽历。",
      "条支西海头，环峙皆勍敌。",
      "连鸡斗爪觜，未易雌雄决。",
      "马主虽中微，宝乡益繁殖。",
      "盛衰初无常，谁能外夷狄。",
      "震旦号昭明，文物迥非昔。",
      "仁义苟不存，政恐难立国。",
      "即叙徵夏书，大言得无怍。",
      "牧翁岂及料，澜翻恣笔舌。"
    ]
  },
  {
    "id": "adcfe4db1f6707bb376977e31031660d",
    "title": "翁文恭公生日师郑吏部邀同人陶然亭为瓶社第一集并出遗墨传观敬赋长句",
    "authorName": "郭曾炘",
    "authorId": "adcfe4db1f6707bbd1457b72d1457b72",
    "dynasty": "清",
    "content": [
      "神龙反正语多秘，元祐改子亦称制。",
      "梁公温公时不同，苦心要为宗社计。",
      "公傅冲主历两朝，遭际之隆古莫媲。",
      "中书当笔无所让，安知身与危机会。",
      "温树不言心自悲，文采风流特余事。",
      "郑斋晚得衣钵传，遗书缀辑笃风义。",
      "远溯鸥苏近顾王，生朝补祝举成例。",
      "城南乱后车马稀，惟有西山犹故态。",
      "暂借团蒲缔古欢，自循汉腊修私祭。",
      "流传翰墨已豪芒，尚与平原堪作替。",
      "我亦春风座下人，云台夙昔聆高议。",
      "陆氏旧庄久就荒，冬郎敝箧空留记。",
      "载酒难寻门外踪，抚筝重感筵间涕。",
      "宫邻金虎竟始终，空山枉唤奈何帝。",
      "有人唳鹤痛华亭，几辈牵黄忆上蔡。",
      "窜身犹得老江湖，坏事何须嗔鬼怪。",
      "忠佞于今已昭昭，挥戈不挽虞渊逝。",
      "吾侪苟活真幸民，莫厌相从饮文字。",
      "魂兮大鸟傥归来，此举年年宜勿废。"
    ]
  },
  {
    "id": "adcfe4db1f6707bbde4840dd14483bad",
    "title": "题徐晴圃中丞从军图",
    "authorName": "郭曾炘",
    "authorId": "adcfe4db1f6707bbd1457b72d1457b72",
    "dynasty": "清",
    "content": [
      "睿皇初政诛骧共，谅阴不言言乃雍。",
      "川湖逋寇犹隳突，障日修罗坐养痈。",
      "诏遣重臣提禁旅，铁骑三千尽貔虎。",
      "亲承天语授机宜，妙选军咨开幕府。",
      "舍人早直承明庐，于时读礼亦家居。",
      "金革无避古有训，起应徵辟从驰驱。",
      "往来黍雪冬徂夏，跃马横戈不遑舍。",
      "转战曾过陇阪西，捷书频奏甘泉夜。",
      "唾手方看扫穴巢，含香鸡舌还趋朝。",
      "几载回翔依省闼，重来开府拥旌旄。",
      "枢垣始因西师设，颇牧时闻禁中出。",
      "平台筹策出耘菘，征缅邮程纪蒲褐。",
      "紫光图画比云台，拓地开疆逾九垓。",
      "潢池盗弄小丑尔，昔何其胜今何衰。",
      "我亦簪毫旧从事，每读题名想前辈。",
      "属车豹尾屡追从，行在麻鞋余涕泪。",
      "开元生晚羡承平，百二奏关尚苦兵。",
      "渭水终南如在眼，暮年萧瑟庾兰成。",
      "此图写真近神品，况复名贤富题咏。",
      "神武犹堪想庙谟，流传岂但光家乘。",
      "玉轴装池手泽新，时艰未放退耕身。",
      "陆沈重挽神州起，整顿乾坤匪异人。"
    ]
  },
  {
    "id": "adcfe4db1f6707bb50a9b71afec5886a",
    "title": "韬斋主人出示其先王父九九消寒图手迹属题",
    "authorName": "郭曾炘",
    "authorId": "adcfe4db1f6707bbd1457b72d1457b72",
    "dynasty": "清",
    "content": [
      "十日一水五日石，昆仑方壶侈真迹。",
      "不如渲染没骨图，装堂铺殿精楷模。",
      "怒气作竹喜气兰，风枝雨叶来无端。",
      "不如流传喜神谱，小蕊大开足意趣。",
      "九九谚出田家志，剪纸调脂近游戏。",
      "谁欤运腕妙写生，展卷雅人见深致。",
      "一阳来复天地心，次第春光静可寻。",
      "瑶草琪花石供古，重茵复幕画堂深。",
      "东南半壁烽烟靖，荣光出河通瑞应。",
      "云台上将数高勋，官阁水曹自清兴。",
      "五十年来手泽存，摩挲故物重瑶琨。",
      "曾供乙览睿思殿，好伴新图水竹村。",
      "灿烂云章亲弁首，子子孙孙当世守。",
      "渡江又见岁华新，珍重亭前旧垂柳。"
    ]
  },
  {
    "id": "adcfe4db1f6707bbc5275e10401a87cb",
    "title": "与枢直旧友追话诸老轶事因志其语",
    "authorName": "郭曾炘",
    "authorId": "adcfe4db1f6707bbd1457b72d1457b72",
    "dynasty": "清",
    "content": [
      "图谶说淳风，祸唐知不免。",
      "乡曲老书生，乃亦妖梦践。",
      "前生故渺茫，置身忽鼎铉。",
      "私印默自镌，画禅且游衍。"
    ]
  },
  {
    "id": "adcfe4db1f6707bbc5275e104905303d",
    "title": "与枢直旧友追话诸老轶事因志其语",
    "authorName": "郭曾炘",
    "authorId": "adcfe4db1f6707bbd1457b72d1457b72",
    "dynasty": "清",
    "content": [
      "南厓非奸相，门下乞削籍。",
      "谬种孰流传，亦被春秋责。",
      "和战处两难，群矢期中的。",
      "智哉卫足葵，急流能勇决。"
    ]
  },
  {
    "id": "adcfe4db1f6707bbc5275e10ef1cfdd6",
    "title": "与枢直旧友追话诸老轶事因志其语",
    "authorName": "郭曾炘",
    "authorId": "adcfe4db1f6707bbd1457b72d1457b72",
    "dynasty": "清",
    "content": [
      "少年冯涿州，晚慕傅春和。",
      "推贤亦下士，赡智犹足多。",
      "调护骨肉间，披诚无媕阿。",
      "咄咄双桂轩，退食谁见过。"
    ]
  },
  {
    "id": "adcfe4db1f6707bbc5275e1071c0642d",
    "title": "与枢直旧友追话诸老轶事因志其语",
    "authorName": "郭曾炘",
    "authorId": "adcfe4db1f6707bbd1457b72d1457b72",
    "dynasty": "清",
    "content": [
      "烽火照甘泉，宫车急西迈。",
      "七十秃老翁，抱印趋行在。",
      "八议首懿亲，青蒲偶独对。",
      "吕端不糊涂，沈默姑养晦。"
    ]
  },
  {
    "id": "adcfe4db1f6707bbc5275e101eb0abc1",
    "title": "与枢直旧友追话诸老轶事因志其语",
    "authorName": "郭曾炘",
    "authorId": "adcfe4db1f6707bbd1457b72d1457b72",
    "dynasty": "清",
    "content": [
      "藏地连西南，全蜀藉屏蔽。",
      "维州已归顺，庙谟忍轻弃。",
      "桑榆犹及收，荐贤亟自代。",
      "碧血埋苌弘，谁理西康议。"
    ]
  },
  {
    "id": "adcfe4db1f6707bb35cab2281bdd045f",
    "title": "杂诗",
    "authorName": "郭曾炘",
    "authorId": "adcfe4db1f6707bbd1457b72d1457b72",
    "dynasty": "清",
    "content": [
      "蛣蜣工转丸，寒蝉但饮露。",
      "匪惟所性殊，能事亦天赋。",
      "寿陵学邯郸，乃反失其故。",
      "弈棋志鸿鹄，兼营终两误。",
      "八极何茫茫，出门即歧路。",
      "瓮中有天地，章亥不能步。"
    ]
  },
  {
    "id": "adcfe4db1f6707bb35cab22849d3b121",
    "title": "杂诗",
    "authorName": "郭曾炘",
    "authorId": "adcfe4db1f6707bbd1457b72d1457b72",
    "dynasty": "清",
    "content": [
      "利欲中人心，若火始焰焰。",
      "福善祸淫理，衰时或不验。",
      "君子道其常，束身懔圭玷。",
      "父师所提诏，旦明俨昭鉴。",
      "谨微犹恐忽，纵暴安有餍。",
      "彼昏坐不知，吾侪惧天厌。",
      "三复望溪言，顽躯足针砭。"
    ]
  },
  {
    "id": "adcfe4db1f6707bb35cab228d0b442ef",
    "title": "杂诗",
    "authorName": "郭曾炘",
    "authorId": "adcfe4db1f6707bbd1457b72d1457b72",
    "dynasty": "清",
    "content": [
      "《国风》终《曹》《桧》，战国遂无诗。汉魏稍萌芽，齐梁益卑卑。",
      "治少乱日多，《雅》《颂》亦已微。千载一诗王，牛酒不饫饥。",
      "后人论皮骨，流派弥纷歧。无病而呻吟，世犹疑继之。",
      "白贲本无色，大乐贵声希。寂寞谁与娱，谷音或庶几。"
    ]
  },
  {
    "id": "adcfe4db1f6707bb35cab2286a031ac1",
    "title": "杂诗",
    "authorName": "郭曾炘",
    "authorId": "adcfe4db1f6707bbd1457b72d1457b72",
    "dynasty": "清",
    "content": [
      "春服亦既成，舞雩偕童冠。",
      "及门各言志，圣有与点叹。",
      "古来贤豪士，出身当世难。",
      "晚节尤难持，百里九十半。",
      "幼安老依辽，孔明卒扶汉。",
      "泉石岂本怀，风云要长算。",
      "商歌望南山，长夜何时旦。",
      "宁诮狂夫狂，毋为漫叟漫。"
    ]
  },
  {
    "id": "adcfe4db1f6707bb35cab2283da2ce1e",
    "title": "杂诗",
    "authorName": "郭曾炘",
    "authorId": "adcfe4db1f6707bbd1457b72d1457b72",
    "dynasty": "清",
    "content": [
      "分利日以众，生利口以微。",
      "往在承平日，已有人满疑。",
      "客从故乡来，欲语先涕洟。",
      "小民勤四体，未赡八口饥。",
      "兵火所摧残，敲剥及膏脂。",
      "重以灾疫继，道路皆积尸。",
      "回视显宦辈，累累拥金赀。",
      "富者力兼并，贫者无立锥。",
      "物穷有必反，勿谓彼蚩蚩。",
      "吾亦游食徒，内愧当语谁。",
      "一饭无兼味，一缊无余衣。",
      "且办一身瘠，敢问天下肥。"
    ]
  },
  {
    "id": "adcfe4db1f6707bbba1edee1052d0a37",
    "title": "韬斋见示所模王廉州烟树晴峦横卷属题",
    "authorName": "郭曾炘",
    "authorId": "adcfe4db1f6707bbd1457b72d1457b72",
    "dynasty": "清",
    "content": [
      "老生有常谈，无欲观其妙。",
      "覃溪借评画，下士皆大笑。",
      "岂知至人心，如镜常皎皎。",
      "燕处谢荣观，超然尘壒表。",
      "四王擅名家，古逸惟元照。",
      "晴窗偶展卷，借题抒腹稿。",
      "疏林带茅屋，风帆逐飞鸟。",
      "一重一掩间，烟云互萦绕。",
      "直与造化游，匪矜神貌肖。",
      "旷林日干戈，庸流空自扰。",
      "扁舟者谁子，危坐方持钓。"
    ]
  },
  {
    "id": "adcfe4db1f6707bb81c830f75fbd5b02",
    "title": "惺吾以新刊勤恪公政书见贻敬题奉简",
    "authorName": "郭曾炘",
    "authorId": "adcfe4db1f6707bbd1457b72d1457b72",
    "dynasty": "清",
    "content": [
      "勤恪督楚时，吾祖同疆寄。",
      "大难适初夷，急在培元气。",
      "抚臣职治民，地与益阳异。",
      "推贤本公忠，刚柔亦互济。",
      "不争赫赫名，岂恤悠悠议。",
      "奏牍兹具存，经画皆至计。",
      "国家建行省，命官有深意。",
      "元丰议省并，祇以便专恣。",
      "荆襄据上流，承平慎择帅。",
      "奈何任无赖，轻举江东弃。",
      "始信古人言，将亡必多制。",
      "与君籍金闺，通家逮四世。",
      "白首役汗青，同舟话故事。",
      "连楹赐书在，骏烈惭弗嗣。",
      "倾阳一寸心，何补东隅逝。",
      "万方困虐政，生民日憔悴。",
      "岂独岘山碑，过者为堕泪。"
    ]
  },
  {
    "id": "adcfe4db1f6743f5f6ce4c95108f26c6",
    "title": "庆飨老典",
    "authorName": "陈人英",
    "authorId": "adcfe4db1f6743f596c5c28b5103c358",
    "dynasty": "清",
    "content": [
      "樽开北海寿南山，飨老频行扇杖颁。",
      "潞社瑶池同燕会，木公金母肃鹓班。",
      "礼隆三代承恩厚，世阅五朝觉力孱。",
      "帝德如天仁若海，无分贵贱与夷蛮。",
      "善养基开八百秋，而今鲲岛一西周。",
      "引年盛典追皇古，尚齿高风挽末流。",
      "春酒介眉登寿域，蟠桃盛会宴神州。",
      "海滨遗老归来日，西伯东瀛不外求。"
    ]
  },
  {
    "id": "adcfe4db1f6e3619a8a35c7e0b4df86a",
    "title": "送李户部慈铭赴天津",
    "authorName": "屠寄",
    "authorId": "adcfe4db1f6e3619d1457b72d1457b72",
    "dynasty": "清",
    "content": [
      "辞官向沧海，临别会长安。",
      "老去忧风雅，深谈出肺肝。",
      "帝城春色近，岛日夜光寒。",
      "莫倚珊瑚树，浮云直北看。"
    ]
  },
  {
    "id": "adcfe4db1f6e361900740d2d415a2ae6",
    "title": "边愁",
    "authorName": "屠寄",
    "authorId": "adcfe4db1f6e3619d1457b72d1457b72",
    "dynasty": "清",
    "content": [
      "西域频年能作梗，班超垂老遂临边。",
      "河湟纵复军储秏，弓矢初投部帐迁。",
      "草满令居无牧骑，功成都护尚屯田。",
      "关山直北归图籍，积厝仍忧虎穴连。"
    ]
  },
  {
    "id": "adcfe4db1f6e361900740d2db58bc09d",
    "title": "边愁",
    "authorName": "屠寄",
    "authorId": "adcfe4db1f6e3619d1457b72d1457b72",
    "dynasty": "清",
    "content": [
      "忆昨狼烽照上都，只今鲛室遍通衢。",
      "离宫苜蓿春烟没，飞舶金银海水枯。",
      "白雉几曾重译献，黄龙安得及时输。",
      "汉廷解守和戎策，五利他年恐矫诬。"
    ]
  },
  {
    "id": "adcfe4db1f6e361900740d2d5f9734a3",
    "title": "边愁",
    "authorName": "屠寄",
    "authorId": "adcfe4db1f6e3619d1457b72d1457b72",
    "dynasty": "清",
    "content": [
      "榑木千年不改柯，飓风一夕忽扬波。",
      "东瀛信有桑田变，南海初无贡舶过。",
      "犹忆陈棱开绝岛，未闻张政檄群倭。",
      "圣朝今日尊文教，蛮触纷纷奈尔何。"
    ]
  },
  {
    "id": "adcfe4db1f6e3619f0b27c556ca94004",
    "title": "又愁",
    "authorName": "屠寄",
    "authorId": "adcfe4db1f6e3619d1457b72d1457b72",
    "dynasty": "清",
    "content": [
      "天涯毳幕动银筝，梦里刀环识玉京。",
      "却信单于能保塞，不缘瓯脱漫观兵。",
      "龙沙嘐唳回猋入，虎穴阴岑贯索明。",
      "稍喜渥洼天马至，汉家郊祀荐新声。"
    ]
  },
  {
    "id": "adcfe4db1f6e3619f0b27c5555960327",
    "title": "又愁",
    "authorName": "屠寄",
    "authorId": "adcfe4db1f6e3619d1457b72d1457b72",
    "dynasty": "清",
    "content": [
      "句骊首服未穷兵，千古常留衣帻城。",
      "别国舟车初互市，中朝职贡拥虚名。",
      "毋邱刻石将磨泐，杨仆楼船息战争。",
      "武德当年容抗礼，诸臣犹恐四夷轻。"
    ]
  },
  {
    "id": "adcfe4db1f6e3619f0b27c55303afc37",
    "title": "又愁",
    "authorName": "屠寄",
    "authorId": "adcfe4db1f6e3619d1457b72d1457b72",
    "dynasty": "清",
    "content": [
      "震荡交州水气中，午时消息未全通。",
      "天边野火烧铜柱，海上浮云接贝宫。",
      "南纪苍黄愁失鹿，北书荏苒怨飞鸿。",
      "艾山二月花如锦，剩有胡姬走玉骢。"
    ]
  },
  {
    "id": "adcfe4db1f6e3619f0b27c55cb06c9a3",
    "title": "又愁",
    "authorName": "屠寄",
    "authorId": "adcfe4db1f6e3619d1457b72d1457b72",
    "dynasty": "清",
    "content": [
      "海潮东下赤嵌城，日月苍凉禾黍平。",
      "山过鲲身皆列郡，波连熊指忽交兵。",
      "千年寂寞明珠贡，百丈珂峨战舰横。",
      "欲问蓬莱问徐福，蛟台蜃阁故峥嵘。"
    ]
  },
  {
    "id": "adcfe4db1f6e361904993bb8a18b508d",
    "title": "归梦",
    "authorName": "屠寄",
    "authorId": "adcfe4db1f6e3619d1457b72d1457b72",
    "dynasty": "清",
    "content": [
      "故园露冷客心惊，夜色黄楼有雁声。",
      "寥落楚天斜月里，西风吹梦过江城。"
    ]
  },
  {
    "id": "adcfe4db1f6e3619f0d0540eb62383a1",
    "title": "阳春亭即目",
    "authorName": "屠寄",
    "authorId": "adcfe4db1f6e3619d1457b72d1457b72",
    "dynasty": "清",
    "content": [
      "绕郭苍山起暮云，亭前衰草迟斜曛。",
      "回塘风定秋萍合，鸂鶒无端画作纹。"
    ]
  },
  {
    "id": "adcfe4db1f6e3619c3916ffab1b0a88a",
    "title": "却忆",
    "authorName": "屠寄",
    "authorId": "adcfe4db1f6e3619d1457b72d1457b72",
    "dynasty": "清",
    "content": [
      "玉河烟柳接金台，水畔香车宛转来。",
      "却忆江南碧桃树，东风愁寂为谁开。"
    ]
  },
  {
    "id": "adcfe4db1f6e3619b916408f2a097375",
    "title": "雨中泊舟虎牙潬南望荆门忾然有作",
    "authorName": "屠寄",
    "authorId": "adcfe4db1f6e3619d1457b72d1457b72",
    "dynasty": "清",
    "content": [
      "孟冬滞寒雨，弭棹苍江隈。湓流忽雷呴，圆渊若云回。",
      "水落沙渚出，气肃霜柯摧。虎牙嵥竖起，荆门阙竦开。",
      "溟蒙远岩失，泐嵼曾厓颓。兹水不可厉，兹山讵能排。",
      "巴梁藉紟带，荆郢冯崔巍。在德信作固，逆理翻为灾。",
      "田戎与任满，覆车使人哀。铁䨑亦易断，浮桥已成灰。",
      "桓桓岑吴功，画像悬云台。清时外户辟，岛夷重译来。",
      "市舶恣径复，津吏不顾猜。空潬隐战舰，古辟夷草莱。",
      "军府辍右盼，羁旅徒心痗。短歌苦促迫，闻者姑裴。",
      "窃比《剑阁铭》，愧非孟阳才。"
    ]
  },
  {
    "id": "adcfe4db1f6e361910738f832c967d8b",
    "title": "感事",
    "authorName": "屠寄",
    "authorId": "adcfe4db1f6e3619d1457b72d1457b72",
    "dynasty": "清",
    "content": [
      "天马自西极，连翩东南驰。",
      "曾食汉苜蓿，不屑黄金羁。",
      "高高禺同山，下有昆明池。",
      "舳舻䨑云日，波涛扬旌旗。",
      "请缨抑何壮，据鞍亦未衰。",
      "忠贞谁能嗣，亮节良易亏。",
      "繁华上官日，嗫嚅对簿时。"
    ]
  },
  {
    "id": "adcfe4db1f6e361910738f8395db3aae",
    "title": "感事",
    "authorName": "屠寄",
    "authorId": "adcfe4db1f6e3619d1457b72d1457b72",
    "dynasty": "清",
    "content": [
      "炎暑方未阑，徵兵防八闽。",
      "连舫通析木，高锋彗长云。",
      "深源盛名士，子房画策臣。",
      "违众令独将，不如弃其军。",
      "苍黄戒征轴，咫尺枨胡氛。",
      "犀甲相照耀，龙舻自纷纭。",
      "伏波旐空返，赤壁师竟焚。",
      "引领海天阔，太息终何云。"
    ]
  },
  {
    "id": "adcfe4db1f6e361910738f83ac80bd8f",
    "title": "感事",
    "authorName": "屠寄",
    "authorId": "adcfe4db1f6e3619d1457b72d1457b72",
    "dynasty": "清",
    "content": [
      "金风何萧瑟，海水扬其波。",
      "我军西南征，楼船郁嵯峨。",
      "荒荒日南地，窈窈瘴疠多。",
      "宵长湿菵露，昼景流寒沙。",
      "燧象走丛薄，飞䳒堕𧯑阿。",
      "岩关有列戟，侧径无横戈。",
      "地逼寇趋险，粮绝士卧疴。",
      "戈船遂沦没，铜柱空摩挲。"
    ]
  },
  {
    "id": "adcfe4db1f6e361910738f8397a584c2",
    "title": "感事",
    "authorName": "屠寄",
    "authorId": "adcfe4db1f6e3619d1457b72d1457b72",
    "dynasty": "清",
    "content": [
      "精卫衔木石，毕志沧海间。",
      "爰居巢鲁门，风多避其患。",
      "矫矫陈虎贲，方舟盖广川。",
      "抽刀榑木折，饮马咸池乾。",
      "节旄脱欲尽，灵查殊未还。",
      "天吴激溟涨，浩荡弓频关。",
      "青鸟昆仑来，投我白玉环。",
      "素书虽不识，长揖辞蓬山。",
      "凤驾有遗音，窈窕难重攀。",
      "夜来阊阖风，吹折山中兰。"
    ]
  },
  {
    "id": "adcfe4db1f6e361935cab228e3105794",
    "title": "杂诗",
    "authorName": "屠寄",
    "authorId": "adcfe4db1f6e3619d1457b72d1457b72",
    "dynasty": "清",
    "content": [
      "隆汉盛公卿，郁郁登天衢。致身本经术，应务良不疏。",
      "《春秋》可折狱，《三百》当谏书。如何中道衰，渐用章句儒。",
      "章句亦不足，篆刻徒区区。河间工数钱，乃更开鸿都。",
      "居官且食雁，不恤城上乌。"
    ]
  },
  {
    "id": "adcfe4db1f6e361935cab22814f816d4",
    "title": "杂诗",
    "authorName": "屠寄",
    "authorId": "adcfe4db1f6e3619d1457b72d1457b72",
    "dynasty": "清",
    "content": [
      "驱车上西原，白日光欲流。商飙何惨烈，落木声萧萧。",
      "猎者四五人，遭我于道周。狡兔时纵横，苍鹰不下韝。",
      "岂无云霄志，一击不中羞。谁能养其气。奋翮陵高秋。"
    ]
  },
  {
    "id": "adcfe4db1f6e361935cab228aa038418",
    "title": "杂诗",
    "authorName": "屠寄",
    "authorId": "adcfe4db1f6e3619d1457b72d1457b72",
    "dynasty": "清",
    "content": [
      "步登黄鹄矶，左顾穷三湘。",
      "水草何萋迷，蝮蛇盛游臧。",
      "元鹤日羽化，谁能啄其肠。",
      "此物含毒螯，不去将人伤。",
      "跂头宜速断，解腕徒自创。",
      "寄声蔿敖宰，未然尚周防。"
    ]
  },
  {
    "id": "adcfe4db1f6e361935cab228a7cfc7fd",
    "title": "杂诗",
    "authorName": "屠寄",
    "authorId": "adcfe4db1f6e3619d1457b72d1457b72",
    "dynasty": "清",
    "content": [
      "邅回眄溆浦，翳翳罗榛荆。昏莫无人行，旷兽走入城，犴猛不守狱，狐跳荒祠鸣。",
      "县官正高眠，梦寐时一惊。曲突谋不用，焦烂功犹程。"
    ]
  },
  {
    "id": "adcfe4db1f6e361945ac46cf840b0fbf",
    "title": "边愁其三",
    "authorName": "屠寄",
    "authorId": "adcfe4db1f6e3619d1457b72d1457b72",
    "dynasty": "清",
    "content": [
      "羽书日日过龙编，赤子殊方正倒县。",
      "领峤夕烽惊峒户，瘴江明月静楼船。",
      "但期李献输降款，岂有冯唐惜暮年。",
      "早晚昆关真奏捷，洗马银海共归田。"
    ]
  },
  {
    "id": "adcfe4db1f6e3619bd0d2ec70386ea50",
    "title": "横江棹歌",
    "authorName": "屠寄",
    "authorId": "adcfe4db1f6e3619d1457b72d1457b72",
    "dynasty": "清",
    "content": [
      "画舫油𢅏紫玉箫，棹歌缓缓度红桥。",
      "夫容落尽秋江阔，归去月明生夜潮。"
    ]
  },
  {
    "id": "adcfe4db1f75ff43cdd17e444b2dfcaa",
    "title": "涿州道中",
    "authorName": "何福骏",
    "authorId": "adcfe4db1f75ff43d1457b72d1457b72",
    "dynasty": "清",
    "content": [
      "帝城行渐近，驰道带长河。",
      "寺古红门黯，山秋黄叶多。",
      "客心惊落雁，边色见征驼。",
      "笑我闺中语，何知燕赵歌。"
    ]
  },
  {
    "id": "adcfe4db1f75ff4330d4a557528da003",
    "title": "自题蕉窗肄书图",
    "authorName": "何福骏",
    "authorId": "adcfe4db1f75ff43d1457b72d1457b72",
    "dynasty": "清",
    "content": [
      "绿天便拟借名庵，湘管苔笺俗虑戡。",
      "静里清阴分砚北，画中秋色忆江南。",
      "诗成题叶香犹润，墨可磨人味自谙。",
      "最是羊裙增旧感，《芬陀》遗集护瑶函。"
    ]
  },
  {
    "id": "adcfe4db1f75ff43f68dbf808685d7f6",
    "title": "秋夜寄外",
    "authorName": "何福骏",
    "authorId": "adcfe4db1f75ff43d1457b72d1457b72",
    "dynasty": "清",
    "content": [
      "凉镫清漏隔屏山，人自关心花自闲。",
      "今夜长空闻雁过，明朝应有羽书还。"
    ]
  },
  {
    "id": "adcfe4db1f7d6864d4c38977c1282059",
    "title": "家居",
    "authorName": "姚素榆",
    "authorId": "adcfe4db1f7d6864d1457b72d1457b72",
    "dynasty": "清",
    "content": [
      "多事萧郎爱远游，半村半郭足清幽。",
      "日斜低没桥心影，风紧难维渡口舟。",
      "客路渐迷新绿草，侬家旧住小红楼。",
      "等闲忽动天涯思，极目江关渺渺愁。"
    ]
  },
  {
    "id": "adcfe4db1f7d6864eb237aa06fd87ba3",
    "title": "落叶",
    "authorName": "姚素榆",
    "authorId": "adcfe4db1f7d6864d1457b72d1457b72",
    "dynasty": "清",
    "content": [
      "秋风料峭掩紫关，小院尘氛删未删。",
      "一缕茶烟生竹外，几番霜信到林间。",
      "诗成渭北云抟树，梦绕江南雨满山。",
      "爱煞停车相赏处，等闲著地锦斓斑。"
    ]
  },
  {
    "id": "adcfe4db1f7d6864eb237aa0ff87c7ea",
    "title": "落叶",
    "authorName": "姚素榆",
    "authorId": "adcfe4db1f7d6864d1457b72d1457b72",
    "dynasty": "清",
    "content": [
      "倚阑小立怕轻寒，极目长天雁路漫。",
      "古木因风秋籁急，空庭咽月笛声酸。",
      "情移故国飘零久，叶写新诗仔细看。",
      "汉苑哀蝉初罢曲，也随流水到江干。"
    ]
  },
  {
    "id": "adcfe4db1f7d6864eb237aa0df94f6c4",
    "title": "落叶",
    "authorName": "姚素榆",
    "authorId": "adcfe4db1f7d6864d1457b72d1457b72",
    "dynasty": "清",
    "content": [
      "绿减黄稀造化工，终年身世等飘蓬。",
      "霜凝衰草连天白，风撼寒林匝地红。",
      "四野秋砧萦别思，几行塞雁过长空。",
      "征人冀北音书断，日暮关山梦未通。"
    ]
  },
  {
    "id": "adcfe4db1f7d6864eb237aa09111fbda",
    "title": "落叶",
    "authorName": "姚素榆",
    "authorId": "adcfe4db1f7d6864d1457b72d1457b72",
    "dynasty": "清",
    "content": [
      "转瞬黄花晚节天，吴江秋老剧堪怜。",
      "乾声带雨战林表，瘦影和烟乱砌前。",
      "霜冷风高无限思，雁声蛩语未成眠。",
      "小窗镫影红摇落，月照东墙正上弦。"
    ]
  },
  {
    "id": "adcfe4db1f7d686455f77bae392c35c9",
    "title": "花影",
    "authorName": "姚素榆",
    "authorId": "adcfe4db1f7d6864d1457b72d1457b72",
    "dynasty": "清",
    "content": [
      "寂寞庭墀满碧苔，等闲著地万花开。",
      "霎时捧出玲珑月，夭矫繁枝入坐来。"
    ]
  },
  {
    "id": "adcfe4db1f7d6864562f3962ed19f523",
    "title": "中秋",
    "authorName": "姚素榆",
    "authorId": "adcfe4db1f7d6864d1457b72d1457b72",
    "dynasty": "清",
    "content": [
      "露湿空阶翠袖寒，醉馀慵倚玉阑干。",
      "迟眠为惜清光好，此景人生几度看。"
    ]
  },
  {
    "id": "adcfe4db1f7d6864c7548ec4b3ac1343",
    "title": "小立",
    "authorName": "姚素榆",
    "authorId": "adcfe4db1f7d6864d1457b72d1457b72",
    "dynasty": "清",
    "content": [
      "清香故故上衣襦，侬向瑶台住得无。",
      "凉露三更人独立，满身月影倩花扶。"
    ]
  },
  {
    "id": "adcfe4db1f7d6864177d0e485c07ab13",
    "title": "丹徒张孝女割臂疗亲",
    "authorName": "姚素榆",
    "authorId": "adcfe4db1f7d6864d1457b72d1457b72",
    "dynasty": "清",
    "content": [
      "人间无卢扁，海上无仙方。",
      "温温药炉火，惨惨宵镫光。",
      "斯时弱女泪，凝渍病母床。",
      "母呻何宛转，母体何羸尪。",
      "儿身即母身，中夜摧肝肠。",
      "医言不可药，呼吁天苍苍。",
      "并刀薄于纸，皓腕凝雪霜。",
      "至诚格金石，血涌如无疮。",
      "漉漉一片肉，勉进阿母尝。",
      "母女本一气，无形补膏肓。",
      "能令死者起，能令弱者强。",
      "孝哉张氏女，北固清风长。"
    ]
  },
  {
    "id": "adcfe4db1f7d6864817f33c9bb48ea9e",
    "title": "随外之汴梁",
    "authorName": "姚素榆",
    "authorId": "adcfe4db1f7d6864d1457b72d1457b72",
    "dynasty": "清",
    "content": [
      "秋风落日古夷门，历碌舟车纪梦痕。",
      "此是邹枚旧游地，可容著一女文园。",
      "梁孟当年共赁居，朅来宦海又何如。",
      "笔床砚匣无多物，位置诗人小小庐。"
    ]
  },
  {
    "id": "adcfe4db1f7d6864e3d19f7415f0ba6e",
    "title": "写怀",
    "authorName": "姚素榆",
    "authorId": "adcfe4db1f7d6864d1457b72d1457b72",
    "dynasty": "清",
    "content": [
      "帝京旅食自年年，小隐城西卜宅偏。",
      "七事安排中馈职，一囊辛苦卖文钱。",
      "能修甘旨知见大，善解心解识婿贤。",
      "为索新诗支枕待，一镫形影夜迟眠。"
    ]
  },
  {
    "id": "adcfe4db1f844e39f7a9a6e83feb9d5d",
    "title": "送友人别",
    "authorName": "何若瑶",
    "authorId": "adcfe4db1f844e39d1457b72d1457b72",
    "dynasty": "清",
    "content": [
      "西风吹木叶，一夜别长条。",
      "送客临江浒，青林落晚潮。",
      "何时一樽酒，相对且停桡。",
      "明日沙边雁，归云入望遥。"
    ]
  },
  {
    "id": "adcfe4db1f844e39f7a9a6e85049700c",
    "title": "送友人别",
    "authorName": "何若瑶",
    "authorId": "adcfe4db1f844e39d1457b72d1457b72",
    "dynasty": "清",
    "content": [
      "何如不相见，相见又相离。",
      "桃柳秋多雨，攀条赠别时。",
      "江亭风笛晚，小住益凄其。",
      "明镜朝来看，霜华上鬓丝。"
    ]
  },
  {
    "id": "adcfe4db1f844e39ab7426f5bf16bfd9",
    "title": "饮酒",
    "authorName": "何若瑶",
    "authorId": "adcfe4db1f844e39d1457b72d1457b72",
    "dynasty": "清",
    "content": [
      "夜来细雨闻啼鸦，晓来红日朝窗纱。春光烂漫浩无著，散作千树万树樱桃花。",
      "可怜飞花飞不住，可奈春来又春去。我如胡蝶替共愁，约束春光入诗句。",
      "东风一片湖上来。碧云似水添春醅。一首新诗一斗酒，大笑春光归我手。",
      "醉化春光何处飞，流莺日日啼花枝。"
    ]
  },
  {
    "id": "adcfe4db1f844e39d28789ebb0833fbb",
    "title": "东斋",
    "authorName": "何若瑶",
    "authorId": "adcfe4db1f844e39d1457b72d1457b72",
    "dynasty": "清",
    "content": [
      "东斋无客来，萧然惬幽独。",
      "随抽架上书，展向窗间读。",
      "夜来微雨过，无声入深竹。",
      "晓闻双雀语，万叶新如沐。",
      "物性各得所，吾生安不足。",
      "何必希至人，虑淡自无欲。"
    ]
  },
  {
    "id": "adcfe4db1f8685e8da2a9bb61896840c",
    "title": "刬毁魏忠贤墓纪事诗",
    "authorName": "张瑗",
    "authorId": "adcfe4db1f8685e8d1457b72d1457b72",
    "dynasty": "清",
    "content": [
      "彰瘅表天道，诛赏昭王纲。",
      "伊谁实职之，兰台横秋霜。",
      "道惟锄奸迹，庶以全善良。",
      "奉命咨民事，巡察思激扬。",
      "揽辔出郭门，陟睇西山冈。",
      "庐舍匝阡陌，各各营农桑。",
      "厥俗一以朴，民气尤悦康。",
      "榛莽化兰蕙，无复嗥虎狼。",
      "寻憩古佛刹，绀碧何辉煌。",
      "背负诸墓碣，垒垒如北邙。",
      "更是碧云寺，封树皆貂珰。",
      "魏奄冢逾制，陵园相颉颃。",
      "穹碑矗霄汉，长松缭垣墙。",
      "以彼稔凶恶，万死乌足偿。",
      "搏噬纵鹰犬，汤镬烹鸾凰。",
      "天地尽冥晦，白日无辉光。",
      "古多内侍祸，兹祸逾汉唐。",
      "国步倏臲卼，社稷旋沦亡。",
      "彼身已寸磔，墓胡留山阳。",
      "父老切齿言，竖党皆儿郎。",
      "以其生前圹，树之为幽堂。",
      "惜无勇敢士，掊之使其僵。",
      "我闻发上指，冠冲心激昂。",
      "及此不锥薙，无乃忤苍苍。",
      "缮疏请明旨，圣德奋乾刚。",
      "碑仆墓亦毁，狐兔将安藏。",
      "尧舜除四凶，海宇称平章。",
      "诛恶及胜国，来者心自臧。",
      "岩壑煎秽浊，草木回芬芳。",
      "聊以佐史笔，宪纪于焉张。"
    ]
  },
  {
    "id": "adcfe4db1f8c1c68783816983444b30b",
    "title": "茆屋",
    "authorName": "吴法",
    "authorId": "adcfe4db1f8c1c68d1457b72d1457b72",
    "dynasty": "清",
    "content": [
      "茆椽近野田，亭午见炊烟。",
      "稚笋穿篱出，夭桃傍水妍。",
      "云霞诸岭近，鸡犬数家连。",
      "睍睆闻黄鸟，清于弄管弦。"
    ]
  },
  {
    "id": "adcfe4db1f8c1c68bcbf19b4fbc55fff",
    "title": "勖九子",
    "authorName": "吴法",
    "authorId": "adcfe4db1f8c1c68d1457b72d1457b72",
    "dynasty": "清",
    "content": [
      "尔辈何为者，朋来至九人。",
      "螽蝗洵聚类，粱黍费盈囷。",
      "问世先求己，穷编耐受辛。",
      "谋生非易事，即此是经纶。"
    ]
  },
  {
    "id": "adcfe4db1f8eb8a959450d3f6cd6a4ef",
    "title": "鱼骨鹤",
    "authorName": "庄天锡",
    "authorId": "adcfe4db1f8eb8a9d1457b72d1457b72",
    "dynasty": "清",
    "content": [
      "残绘雕成玉羽姿，由来华表见应希。",
      "长忘海国堪潜泊，何意雷门可击飞。",
      "丙穴才离胎已蜕，兰岩初化事全非。",
      "素书未附栖阆苑，不得遗鲜载竹归。"
    ]
  },
  {
    "id": "adcfe4db1f90d1c7ffcda9fb5141e3fa",
    "title": "试士",
    "authorName": "何如谨",
    "authorId": "adcfe4db1f90d1c7d1457b72d1457b72",
    "dynasty": "清",
    "content": [
      "万事等云过，人生对酒歌。",
      "枕戈增慷慨，投笔悔蹉跎。",
      "有感情难已，无端唤奈何。",
      "此身留报国，未许老烟蓑。"
    ]
  },
  {
    "id": "adcfe4db1f90d1c7deb4b1cffc9860ab",
    "title": "秋日谒延平郡王祠",
    "authorName": "何如谨",
    "authorId": "adcfe4db1f90d1c7d1457b72d1457b72",
    "dynasty": "清",
    "content": [
      "海外孤忠泣鬼神，丹心为国竟忘身。",
      "大星遽陨年难假，天意偏摧社稷臣。"
    ]
  },
  {
    "id": "adcfe4db1f90d1c7deb4b1cf846e67be",
    "title": "秋日谒延平郡王祠",
    "authorName": "何如谨",
    "authorId": "adcfe4db1f90d1c7d1457b72d1457b72",
    "dynasty": "清",
    "content": [
      "铮铮骨气压群雄，传炮羊山斗老龙。",
      "宿志未偿嗟毁墓，至今人说海澄公。"
    ]
  },
  {
    "id": "adcfe4db1f90d1c7deb4b1cf5d1fe9f3",
    "title": "秋日谒延平郡王祠",
    "authorName": "何如谨",
    "authorId": "adcfe4db1f90d1c7d1457b72d1457b72",
    "dynasty": "清",
    "content": [
      "三百年来养士优，陆沈蓟北感神州。",
      "传家忠孝原无恨，生子还须胜仲谋。"
    ]
  },
  {
    "id": "adcfe4db1f90d1c7deb4b1cf5e244601",
    "title": "秋日谒延平郡王祠",
    "authorName": "何如谨",
    "authorId": "adcfe4db1f90d1c7d1457b72d1457b72",
    "dynasty": "清",
    "content": [
      "投戈旧部久寒盟，痛哭神州一旦倾。",
      "两岛甲兵逾十万，固应雄略胜田横。"
    ]
  },
  {
    "id": "adcfe4db1f90d1c7deb4b1cf8f340351",
    "title": "秋日谒延平郡王祠",
    "authorName": "何如谨",
    "authorId": "adcfe4db1f90d1c7d1457b72d1457b72",
    "dynasty": "清",
    "content": [
      "开辟鸿蒙望中兴，海波士气共奔腾。",
      "挥戈未遂回天力，空向金陵拜孝陵。"
    ]
  },
  {
    "id": "adcfe4db1f90d1c7ffcda9fb9de9d6ac",
    "title": "试士",
    "authorName": "何如谨",
    "authorId": "adcfe4db1f90d1c7d1457b72d1457b72",
    "dynasty": "清",
    "content": [
      "相期同上凤池班，文字丹黄手自删。",
      "却笑蓬庐非广厦，也教寒士尽欢颜。"
    ]
  },
  {
    "id": "adcfe4db1f96b1dcd26c55085ac842fa",
    "title": "寒食寄怀仲兄用子由寒食前一日寄子瞻韵",
    "authorName": "黄家鼐",
    "authorId": "adcfe4db1f96b1dcd1457b72d1457b72",
    "dynasty": "清",
    "content": [
      "禁火遗风久寂然，家书惆怅阻烽烟。",
      "炎方瘴毒驱难尽，蛮语侏{牜世}习渐便。",
      "鸿雁分飞空望远，虫鱼笺释未成编。",
      "遥知潘县勤农政，春雨扶犁看力田。"
    ]
  },
  {
    "id": "adcfe4db1f9b78271cfe9dd7e38d1741",
    "title": "迟梁药亭孝廉不至",
    "authorName": "邵远平",
    "authorId": "adcfe4db1f9b7827d1457b72d1457b72",
    "dynasty": "清",
    "content": [
      "高士闻人说，南中有伯鸾。",
      "才名齐邺下，诗句满长安。",
      "近郭相过易，停舟一见难。",
      "从来多闭户，不肯累猪肝。"
    ]
  },
  {
    "id": "adcfe4db1f9b78277282a1b3aedd83c4",
    "title": "湖口阻风",
    "authorName": "邵远平",
    "authorId": "adcfe4db1f9b7827d1457b72d1457b72",
    "dynasty": "清",
    "content": [
      "南北将行李，炎风朔雪天。",
      "敝裘寒日下，孤枕远江边。",
      "霁色开仍闭，涛声去复旋。",
      "倚舲方怅望，儿女隔残年。"
    ]
  },
  {
    "id": "adcfe4db1fa2354f692a0423813647ca",
    "title": "盆中小松",
    "authorName": "陈书",
    "authorId": "adcfe4db1fa2354f9a440050c0d0e461",
    "dynasty": "清",
    "content": [
      "数尺来何所，风霜郁断枝。",
      "虽非老丘壑，且喜傍书帷。",
      "偃蹇逃斤斧，青葱耐岁时。",
      "天公如有意，留雪伴寒姿。"
    ]
  },
  {
    "id": "adcfe4db1fa2354fec103297a0936e31",
    "title": "题人画水仙",
    "authorName": "陈书",
    "authorId": "adcfe4db1fa2354f9a440050c0d0e461",
    "dynasty": "清",
    "content": [
      "伊人不见渺湘波，一夕寒窗梦涧阿。",
      "琴语漫随流水去，仙情只觉在山多。",
      "招来春讯生冰雪，抱得冬心谢绮罗。",
      "独坐南楼研画学，赵家笔法较如何。"
    ]
  },
  {
    "id": "adcfe4db1fa2354ffa1eecff598f73eb",
    "title": "题自画秋葵赠邹太夫人",
    "authorName": "陈书",
    "authorId": "adcfe4db1fa2354f9a440050c0d0e461",
    "dynasty": "清",
    "content": [
      "叶出裁青玉，花舒染淡金。",
      "不存脂粉态，自有向阳心。"
    ]
  },
  {
    "id": "adcfe4db1fa2354f4e21185b2181f072",
    "title": "团扇咏",
    "authorName": "陈书",
    "authorId": "adcfe4db1fa2354f9a440050c0d0e461",
    "dynasty": "清",
    "content": [
      "团扇复团扇，皎兮若满月。",
      "明月有盈亏，赤日岂长烈。",
      "鹑火倏西流，金风减炎热。",
      "弃置莫怨嗟，暂作经年别。"
    ]
  },
  {
    "id": "adcfe4db1fa2fc4686a2fe3c16f4e020",
    "title": "杨郎山夜泊即事",
    "authorName": "刘大受",
    "authorId": "adcfe4db1fa2fc46d1457b72d1457b72",
    "dynasty": "清",
    "content": [
      "云阵欲东下，急风争向南。",
      "精灵战雷电，鲛鳄拔秋潭。",
      "断港群舟拜，中流大浪酣。",
      "艰虞更留滞，水宿况真谙。"
    ]
  },
  {
    "id": "adcfe4db1fa2fc4662ec69131e261092",
    "title": "江行杂作",
    "authorName": "刘大受",
    "authorId": "adcfe4db1fa2fc46d1457b72d1457b72",
    "dynasty": "清",
    "content": [
      "深冬未遣放严霜，阳月江行似瘴乡。",
      "雨接日光云断续，秋留树色叶青黄。",
      "烟容醉眼翻宜睡，昼景闲吟转觉长。",
      "舟子落帆祀神福，还呼僮仆泛杯觞。"
    ]
  },
  {
    "id": "adcfe4db1fa2fc469829ce5914fbc195",
    "title": "遣闷",
    "authorName": "刘大受",
    "authorId": "adcfe4db1fa2fc46d1457b72d1457b72",
    "dynasty": "清",
    "content": [
      "肯劳七尺易浮名，聊借遗文遣此生。",
      "大地云烟随百变，闲居岁月自多情。",
      "评论史案萧何律，推廓词场黄帝兵。",
      "长日消磨真不恶，悲秋奚事叹无成。"
    ]
  },
  {
    "id": "adcfe4db1fa2fc4653209b04d58d3c8e",
    "title": "步小西湖有怀黄丈石城欣园曾子幼荃家兄旭初",
    "authorName": "刘大受",
    "authorId": "adcfe4db1fa2fc46d1457b72d1457b72",
    "dynasty": "清",
    "content": [
      "旧游成梦杳难追，独自闲吟独自回。",
      "十里湖堤霜信老，墙头肥透隔年梅。"
    ]
  },
  {
    "id": "adcfe4db1fa2fc462aee6b1d2935f3c5",
    "title": "嚄唶吟",
    "authorName": "刘大受",
    "authorId": "adcfe4db1fa2fc46d1457b72d1457b72",
    "dynasty": "清",
    "content": [
      "北方苦旱南苦雨，天倾地缺谁能补。",
      "幽州五月尘塞空，麦苗一寸不出土。",
      "谁知南中夏潦发，鼋鼍登堂鱼窥宇。",
      "四十年来又见之，熊兵桥东水丈五。",
      "入春以来常苦霖，十日不得两日晴。",
      "吴棉著身夏不脱，高堂习习清风生。",
      "连城鲑菜已无种，况乃泛滥妨深耕。",
      "中宵忽报双江溢，顷刻巨浪排山立。",
      "惊沙大石随潮至，万户千村卷蓬疾。",
      "乱流作势向城来，七城黯黯昼不开。",
      "疾雷一声破空下，三条九剧声号哀。",
      "垣墉杂遝任摧倒，白骨死葬洪涛堆。",
      "我家城西当水头，水高过人人上楼。",
      "大墙如山向我倾，危楼黠戛亦有声。",
      "老人呼天稚子哭，顷刻性命成漂腾。",
      "城墙结筏冲波出，此身但存他何恤。",
      "烈风三日水归壑，沈沈万灶炊烟息。",
      "回家瓮盎百不完，老屋半欹犹未坼。",
      "我时游梁方病暑，石铫调汤手自煮。",
      "仆夫言有尺书来，开缄手颤不得语。",
      "安全百口自天幸，萧条四壁奈何许。",
      "一身俯仰宇宙窄，高堂阔绝关山阻。",
      "人生百年无事无，忧患相煎何太苦。"
    ]
  },
  {
    "id": "adcfe4db1fa2fc46fbfb3e0337b96292",
    "title": "后嚄唶吟",
    "authorName": "刘大受",
    "authorId": "adcfe4db1fa2fc46d1457b72d1457b72",
    "dynasty": "清",
    "content": [
      "生不必荆吴九州陌，华驺横路交霜戟。亦不必河阳十里园，珠帘锦障围春暄。",
      "胡为狶膏棘轴走四海，乃不抗首归柴门。浮云万变渺难执，但见日月催晨昏。",
      "故乡亦未归，旧事不可论。忆我未坠地，大父已作吏。",
      "作吏三十年，还家旧物惟青毡。吁嗟先君我未面，北堂有母传遗编。",
      "寒宵篝火课我读，有时泪下如迸泉。大父归来时，我年已长成。",
      "我母望我长，我长乃复远徂征。栖迟两射金门策，飘零更作梁园客。",
      "梁园日晚西风急，沙尘蹴天窗牖黑。九衢车马去如织，觌面相逢不相识。",
      "黄河之水滚滚东南流，客子有家归不得。中夜孤吟起太息，家贫洁养干微禄。",
      "何曾盗得太仓五斗粟，半管毛锥残欲秃。匆匆走路歧，恻恻身上衣。",
      "重闱念我心伤悲，目断直北征鸿飞。腐儒刺促天所嗤，明年更索长安米。",
      "呜呼！苍天何不且使朔饱侏儒饥。"
    ]
  },
  {
    "id": "adcfe4db1fa2fc464094ef3afdbcf1a2",
    "title": "登古吹台",
    "authorName": "刘大受",
    "authorId": "adcfe4db1fa2fc46d1457b72d1457b72",
    "dynasty": "清",
    "content": [
      "旅居复如何，朔气忽已至。",
      "悠悠出门去，杖策随所憩。",
      "闉都掠眼过，平野迥舒辔。",
      "惊蓬多风沙，杂树失青翠。",
      "我来正长夏，单衣犹在笥。",
      "今兹还几时，践此霜雪地。",
      "岁月去浩荡，身世惄如醉。",
      "离忧能伤人，徜徉聊自恣。"
    ]
  },
  {
    "id": "adcfe4db1fa2fc464094ef3ab5e71e8a",
    "title": "登古吹台",
    "authorName": "刘大受",
    "authorId": "adcfe4db1fa2fc46d1457b72d1457b72",
    "dynasty": "清",
    "content": [
      "抠衣蹑层台，游心肆远瞩。",
      "阡陌递回亘，川原洞相属。",
      "旷野黄尘飞，白日淡无旭。",
      "闭关伏空案，生事常碌碌。",
      "凭高一瞻眺，始觉羁意足。",
      "寒云何层层，中有南飞鹄。",
      "安得附书去，道我心中曲。",
      "顾影忽不见，观望空踯躅。"
    ]
  },
  {
    "id": "adcfe4db1fa51543841ce569c824bed6",
    "title": "岁暮杂感荆州",
    "authorName": "龙燮",
    "authorId": "adcfe4db1fa51543d1457b72d1457b72",
    "dynasty": "清",
    "content": [
      "寒夕聊危坐，幽怀自默存。",
      "梦随乌鹊影，书到鹡鸰原。",
      "医卜同官守，樵渔失旧村。",
      "凄凉十年事，闲对尺凫论。"
    ]
  },
  {
    "id": "adcfe4db1fa51543841ce569e2d85002",
    "title": "岁暮杂感荆州",
    "authorName": "龙燮",
    "authorId": "adcfe4db1fa51543d1457b72d1457b72",
    "dynasty": "清",
    "content": [
      "迢递乡关路，微茫宦海沙。",
      "乞身原李密，杜口已田巴。",
      "晚景催黄耇，春觞泛紫霞。",
      "三公犹不易，岂恋此虫虾。"
    ]
  },
  {
    "id": "adcfe4db1fa51543841ce5698baae4df",
    "title": "岁暮杂感荆州",
    "authorName": "龙燮",
    "authorId": "adcfe4db1fa51543d1457b72d1457b72",
    "dynasty": "清",
    "content": [
      "尚能容懒拙，畴复较崇卑。",
      "翮健抟风易，花寒映日迟。",
      "何心忧塞马，无计指床龟。",
      "好学柴桑令，长吟归去词。"
    ]
  },
  {
    "id": "adcfe4db1fa51543841ce56978bcbbf2",
    "title": "岁暮杂感荆州",
    "authorName": "龙燮",
    "authorId": "adcfe4db1fa51543d1457b72d1457b72",
    "dynasty": "清",
    "content": [
      "不必论奇节，虚名亦弁髦。",
      "风流三语掾，贵势五陵豪。",
      "抗疏还谁在，求衣只独劳。",
      "子云终寂寂，未拟广《离骚》。"
    ]
  },
  {
    "id": "adcfe4db1fa5154396760980272e3277",
    "title": "车驾北征百官送于土桥",
    "authorName": "龙燮",
    "authorId": "adcfe4db1fa51543d1457b72d1457b72",
    "dynasty": "清",
    "content": [
      "何代无征伐，威容异往年。",
      "霓旌将雾扫，羽骑若云连。",
      "日绕飞龙御，山开饮马泉。",
      "狼居胥勒石，扈从有群贤。"
    ]
  },
  {
    "id": "adcfe4db1fa515439676098090156efa",
    "title": "车驾北征百官送于土桥",
    "authorName": "龙燮",
    "authorId": "adcfe4db1fa51543d1457b72d1457b72",
    "dynasty": "清",
    "content": [
      "万里虽荒服，宵衣虑自深。",
      "不为空幕计，将启属蕃心。",
      "壮士思先入，崇朝有捷音。",
      "自除三孽后，拊恤到如今。"
    ]
  },
  {
    "id": "adcfe4db1fa51543a2d69920d47edc94",
    "title": "即事",
    "authorName": "龙燮",
    "authorId": "adcfe4db1fa51543d1457b72d1457b72",
    "dynasty": "清",
    "content": [
      "载笔相如已倦游，《甘泉》书上不曾收。",
      "挂冠敢道辞神武，抗疏非同乞越州。",
      "一叶宦沈沧海里，双扉家在碧江头。",
      "遥知白发低垂甚，北望真牵万里愁。"
    ]
  },
  {
    "id": "adcfe4db1fa515434074535db76389dd",
    "title": "寓意",
    "authorName": "龙燮",
    "authorId": "adcfe4db1fa51543d1457b72d1457b72",
    "dynasty": "清",
    "content": [
      "长门夜坐倚薰笼，不惜挥金买赋工。",
      "老去婕妤谁记忆，祇携纨扇立秋风。"
    ]
  },
  {
    "id": "adcfe4db1fa515438072b65c991b1c4b",
    "title": "咏史",
    "authorName": "龙燮",
    "authorId": "adcfe4db1fa51543d1457b72d1457b72",
    "dynasty": "清",
    "content": [
      "自古牛刀耻割鸡，匣中三尺气如霓。",
      "冯生只为鱼弹铗，更比鸡鸣狗盗低。"
    ]
  },
  {
    "id": "adcfe4db1fa515438072b65c4f744bdd",
    "title": "咏史",
    "authorName": "龙燮",
    "authorId": "adcfe4db1fa51543d1457b72d1457b72",
    "dynasty": "清",
    "content": [
      "谢傅儿曹亦斗鸡，投鞭真可断虹霓。",
      "休夸决胜东山墅，只为苻坚下子低。"
    ]
  },
  {
    "id": "adcfe4db1fa51543ac54ae8d98854c78",
    "title": "高子为予绘山堂图觉湖山烟树宛然目中赋答",
    "authorName": "龙燮",
    "authorId": "adcfe4db1fa51543d1457b72d1457b72",
    "dynasty": "清",
    "content": [
      "卑微今不偶，奥异旧曾探。",
      "苦战嗟莽北，遗经抱指南。",
      "沉香虽召白，柳汁不成蓝。",
      "自幸窥中秘，翻移列簿参。",
      "何年垂紫绶，畏路过黄龛。",
      "讵慕疲扬戟，还愁放屈潭。",
      "腰支从曲折，唾骂只包含。",
      "杯底狂歌减，镫前瘦影毵。",
      "园林宜腐朽，廊庙富楩楠。",
      "止有琴书载，宁须左右骖。",
      "德公仍唤妇，元亮亦携男。",
      "粗解炊鸡黍，应教种橘柑。",
      "优哉聊卒岁，逝矣会投簪。",
      "白帢辽东客，青牛柱下聃。",
      "家山犹梦想，尺幅竟濡涵。",
      "妙手挥霜兔，华笺夺雪蚕。",
      "江流森石壁，峰顶踞茅庵。",
      "钓舫才如叶，窊樽略似甔。",
      "别开丘壑面，一洗涧林惭。",
      "负郭荒田在，升堂曲径谙。",
      "当楣县凤字，开牖接鸡谈。",
      "风月寻常有，禽鱼老癖耽。",
      "壶天留岁月，黛色想烟岚。",
      "细著丹青写，如逢异宝贪。",
      "蛟腾空鰋鲤，鹘起扫鹑鹌。",
      "失路回狂阮，临池挽𦕈堪。",
      "百金奚足寿，杯酒莫辞酣。",
      "他日扁舟过，鲈肥荻笋甘。"
    ]
  },
  {
    "id": "adcfe4db1fa51543245f35a34f1f5b46",
    "title": "集赵给谏恒夫寄园同玉峰先生作聚星堂雪诗",
    "authorName": "龙燮",
    "authorId": "adcfe4db1fa51543d1457b72d1457b72",
    "dynasty": "清",
    "content": [
      "暖风吹绿宫槐叶，开遍东阑几株雪。一杯招我游寄园，曲径回廊颇幽绝。",
      "我别黄门垂十载，不知髯霜腰半折。今夕何夕饮最欢，《白纻歌》阑红烛灭。",
      "郎君紫绶映斑衣，渤海金鳌已曾掣。喜看君家世珥貂，烂醉奚辞生眼缬。",
      "宾客俱从壁上观，据榻高谈若霏屑。澄江少宰旧知我，岁寒肯作风花瞥。",
      "问余一向坐诗穷，宜瘦而肥又何说。揽衣大笑上马归，尚有支贫骨如铁。"
    ]
  },
  {
    "id": "adcfe4db1fa51543bcc156c5d1b3258d",
    "title": "送汪讱思郎中还苕溪",
    "authorName": "龙燮",
    "authorId": "adcfe4db1fa51543d1457b72d1457b72",
    "dynasty": "清",
    "content": [
      "同舍诸郎斗翾好，惟君粹然仍古道。",
      "几回执手立班行，怜余旧视明光草。",
      "三年左官颜色尽，只有诗肠未枯槁。",
      "追和苏公千载下，得句还愁公压倒。",
      "君携一帙坐夜窗，细读微吟颇烦恼。",
      "一坏未掩松柏阴，骊珠中堕愈伤心。",
      "以兹浩然拂衣去，岂顾旦晚腰垂金。",
      "眼看云鹤高飞起，归鸿我亦差堪拟。",
      "小舟如叶过菰城，同看西湖花十里。"
    ]
  },
  {
    "id": "adcfe4db1fa709f1adf8b4c90d9d4983",
    "title": "吴氏家藏十三银凿落歌为蔚洲赋",
    "authorName": "汪士慎",
    "authorId": "adcfe4db1fa709f1b618c321ba1b3eba",
    "dynasty": "清",
    "content": [
      "东城雅会延陵家，丹黄绕座开秋花。宾朋半是南帆客，筼筜影里浮流霞。",
      "酒酣主人兴复作，呼取盘盂重劝酌。明镫闪闪古匣开，着手光流银凿落。",
      "银凿落，十有三。记得先世觞宾客，一觞一咏恣欢谈。",
      "到今岁月留传久，世世珍藏胜琼玖。玉壶酒满泻红云，香沃芙蓉光在手。",
      "或为彝鼎形，或作云雷象，玲珑花卉各逞妍，玉斝素磁同雅赏。",
      "一饮再饮客颜丹，长歌短歌如狂澜。玉山欲倒金樽翻，花阴月色移栏干。"
    ]
  },
  {
    "id": "adcfe4db1faf1de62b4408f03cac1ada",
    "title": "集徐文在山园",
    "authorName": "陶?",
    "authorId": "adcfe4db1faf1de6d1457b72d1457b72",
    "dynasty": "清",
    "content": [
      "草堂倚绝巇，山色映朝晖。",
      "晴日凝花气，香风到客衣。",
      "霜崖丹树回，竹径碧云飞。",
      "况是登高节，长吟坐翠微。"
    ]
  },
  {
    "id": "adcfe4db1faf1de6c5e90a0811bbc819",
    "title": "同诸子游石梁时张九夏不至",
    "authorName": "陶?",
    "authorId": "adcfe4db1faf1de6d1457b72d1457b72",
    "dynasty": "清",
    "content": [
      "丹崖万仞倚天高，临水登山托彩毫。",
      "金岭秋风驰列骑，石梁落日挂寒涛。",
      "刘根自是乘霞客，子晋宁嫌控鹤劳。",
      "窃怪季应招不至，憨然亭下续《离骚》。"
    ]
  },
  {
    "id": "adcfe4db1fb4f36732366eee876912e3",
    "title": "雨夜",
    "authorName": "周大枢",
    "authorId": "adcfe4db1fb4f367ef2a4be5d1457b72",
    "dynasty": "清",
    "content": [
      "雨后江村路，新泥屐齿加。",
      "夕阳明晚稻，秋水倒疏花。",
      "碧岫披云出，红楼带树斜。",
      "渺然成独立，归咏后栖鸦。"
    ]
  },
  {
    "id": "adcfe4db1fb4f367e1f40ec4a544f72d",
    "title": "春夜听雨",
    "authorName": "周大枢",
    "authorId": "adcfe4db1fb4f367ef2a4be5d1457b72",
    "dynasty": "清",
    "content": [
      "东风吹不断，疏响入潇潇。",
      "酒醒镫初晕，人来梦未遥。",
      "散春连远陌，润物到枯条。",
      "他日添新涨，留痕绿未消。"
    ]
  },
  {
    "id": "adcfe4db1fb4f367e91b266986ede9ec",
    "title": "寄家让谷古北口",
    "authorName": "周大枢",
    "authorId": "adcfe4db1fb4f367ef2a4be5d1457b72",
    "dynasty": "清",
    "content": [
      "怅望长城万里强，地形人意两苍茫。",
      "新诗悲壮横孤角，古垒峥嵘吊夕阳。",
      "散牧千蹄边草白，射雕几片阵云黄。",
      "书生弱翰功名晚，不及军中有蹶张。"
    ]
  },
  {
    "id": "adcfe4db1fb4f367c38bc1b47715557e",
    "title": "偕胡西垞稚威读书石林禅房张尔康赵韫山各以诗寄次韵奉寄",
    "authorName": "周大枢",
    "authorId": "adcfe4db1fb4f367ef2a4be5d1457b72",
    "dynasty": "清",
    "content": [
      "不妨丈室共谈禅，懒读《南华》第一篇。",
      "成佛未甘居谢后，论文那得在卢前。",
      "听钟野寺千山里，打桨寒塘万柳边。",
      "浮世积埃安可问，此生木榻会须穿。"
    ]
  },
  {
    "id": "adcfe4db1fb4f367abef5729e0de3482",
    "title": "汉宣帝行镫铜盘歌",
    "authorName": "周大枢",
    "authorId": "adcfe4db1fb4f367ef2a4be5d1457b72",
    "dynasty": "清",
    "content": [
      "周秦以前不易得，博古争求汉时物。行镫无檠制河东，上有啬夫名字勒。",
      "曾孙才类武帝雄，独以赏罚综群釭工。黄龙五凤作年纪，生平好尚将毋同。",
      "夜向甘泉祠太乙，羽盖芝旗拂云出。铜衔烛耀天衢，影落星河上白日。",
      "一自黄貂易黑貂，诸陵松柏风萧萧。此镫流落亦何惜，玉碗犹闻出市朝。",
      "土花分紫波分绿，更阅千年如电速。弃掷云泥两不知，高岸人间几成谷。",
      "翰林先生癖嗜古，入肆殷勤赎五羖。归来着手日摩挲，爱剧红肌十五女。",
      "一曲雕龙感慨生，转令旧事忆西京。铜盘只是无言语，何限千秋万古情。"
    ]
  },
  {
    "id": "adcfe4db1fb4f3676aa649f2f887558f",
    "title": "海云歌",
    "authorName": "周大枢",
    "authorId": "adcfe4db1fb4f367ef2a4be5d1457b72",
    "dynasty": "清",
    "content": [
      "吾闻海上三神仙，曾城十二虚无间。",
      "巨鳌赑屃顽申秃，乘风徙去乘潮还。",
      "秦皇汉武无仙骨，不见金银耀宫阙。",
      "定识徐栾非浪言，真有蓬壶浮硉矹。",
      "东牟秋晚碧宇澄，阳乌浴翼投沧溟。",
      "浮云一朵起天际，绵邈千里连苍青。",
      "奇峰复岭倏腾掷，五岳真形变顷刻。",
      "赤城霞标建高紫，匡君瀑布垂修白。",
      "卧对真如宗少文，琴响泠冷动四壁。",
      "忽从浮槎弱水西，丹邱缥缈望丹梯。",
      "栖台百座林端出，鸾鹄千群烟际迷。",
      "拍肩把袂飞仙人，毵㲚羽服青霞裙。",
      "呼之欲下不肯下，笑我裋褐身贱贫。",
      "我宁住世趋埃尘，略欲识字窥皇坟。",
      "但作顽仙何足珍，上界官府还纷纷。",
      "亦有赤砂与白鹄，行人牛马车轮囷。",
      "若烟非烟缦五色，窈窕锦绣开青旻。",
      "信知造化弄奇诡，不独珠宫幻蜃市。",
      "我作长歌歌海云，萧萧声卷秋风起。"
    ]
  },
  {
    "id": "adcfe4db1fb78606a3ade47140415859",
    "title": "淡溪秋月",
    "authorName": "陈元炳",
    "authorId": "adcfe4db1fb78606d1457b72d1457b72",
    "dynasty": "清",
    "content": [
      "截肪澄碧汉，溪色净深秋。",
      "淡池光拖练，轻沉渚浴鸥。",
      "野平辉遍积，寒浸碧筛流。",
      "宵尽天香落，波摇兔影浮。",
      "几重深浅树，一抹荻芦舟。",
      "骚客言归去，空潭落斗牛。"
    ]
  },
  {
    "id": "adcfe4db1fb78606638f2e34d3cc246a",
    "title": "东郊新晴",
    "authorName": "陈元炳",
    "authorId": "adcfe4db1fb78606d1457b72d1457b72",
    "dynasty": "清",
    "content": [
      "二月春光丽，东郊雨乍晴。",
      "野桥低白水，林鸟弄新声。",
      "熳烂花茵遍，旖旎绿缛生。",
      "霞纹辉碧甸，爽气映孤城。",
      "匝地春风暖，连天秀色明。",
      "徘徊青郭外，锦绣发蓬瀛。"
    ]
  },
  {
    "id": "adcfe4db1fb7860607aa6281eb03f593",
    "title": "向日葵",
    "authorName": "陈元炳",
    "authorId": "adcfe4db1fb78606d1457b72d1457b72",
    "dynasty": "清",
    "content": [
      "韶光归汉苑，葵色丽江浔。",
      "欲壮三春景，长倾一片心。",
      "日烘舒蕊赤，霞茜缀茎金。",
      "拨雾迎朝霭，披星送夕岑。",
      "脚根犹自卫，尘翳漫相侵。",
      "倘得依丹陛，输诚在寸忱。"
    ]
  },
  {
    "id": "adcfe4db1fb936a686a7fbbd91a15213",
    "title": "哭黄摩西先生即题其遗稿",
    "authorName": "庞树柏",
    "authorId": "adcfe4db1fb936a6d1457b72d1457b72",
    "dynasty": "清",
    "content": [
      "惊才绝艳世间无，说剑吹箫旧酒徒。",
      "花月三生蝴蝶梦，文章五色凤皇雏。",
      "已甘刻意驯龙性，尚复论交到狗屠。",
      "此日金昌亭下过，那堪斜日哭黄垆。"
    ]
  },
  {
    "id": "adcfe4db1fd954eb64849c02ea06f9ab",
    "title": "吴越王舍利塔",
    "authorName": "周震荣",
    "authorId": "adcfe4db1fd954eb851300ee05233523",
    "dynasty": "清",
    "content": [
      "凤凰山前万松岭，碧波云鹤空遗亭。表忠观但存二石，金涂塔况余千龄。",
      "深宫五夜范金土，西域如来留影形。白莲迹古僧难问，白石斋头诗可听。",
      "家山梦远桐乡好，雅事人传翠墨灵。坐想临安千载上，笃生异人五季丁。",
      "弩却胥涛楼叠雪，衙排石笋山围青。万姓依王王佞佛，佛身千亿千穹冥。",
      "蜀汉同时纷割据，触蛮一角悲磷萤。丛丛谁衣山头锦，戚戚终怜牛角鼮。",
      "翠钿紫陌春花辇，私第黄金海物瓶。还乡唱罢王孙去，保叔崔峨月入棂。",
      "乌井荒祠遗老拜，北邙宿草东风醒。君去更寻握发殿，苍苔败瓦，或有功臣型。"
    ]
  },
  {
    "id": "adcfe4db1fd954eb575ef26aaaad878b",
    "title": "题黄小松吴宝鼎砖拓本",
    "authorName": "周震荣",
    "authorId": "adcfe4db1fd954eb851300ee05233523",
    "dynasty": "清",
    "content": [
      "宁饮建业水，不食武昌鱼。武昌材瓦以朽腐，太初宫畔昭明居。",
      "昭明楼阁高千丈，不作卑宫神禹想。尔时陶尽公卿，此日遗文搜嵻崀。",
      "黄金斑斓车耳失，小篆犹存一十一。遥知鼛鼓偏荒村，木梯浮江非所恤。",
      "苍苔碧藓吹东风，烧砖比玉坚相同。紫盖黄旗俱寂寞，荒凉铜雀大河东。",
      "铜雀之研几春秋，此砖幸未经雕锼。江南春归花草稠，共醉田间聊以支吾头。"
    ]
  },
  {
    "id": "adcfe4db1fdeef3a52d41f0bf60c9505",
    "title": "病中吟",
    "authorName": "张曼殊",
    "authorId": "adcfe4db1fdeef3ad1457b72d1457b72",
    "dynasty": "清",
    "content": [
      "罗帐挂金钩，薰炉香雾收。",
      "起来红袖冷，独坐怕梳头。"
    ]
  },
  {
    "id": "adcfe4db1fdeef3a52d41f0be7e30917",
    "title": "病中吟",
    "authorName": "张曼殊",
    "authorId": "adcfe4db1fdeef3ad1457b72d1457b72",
    "dynasty": "清",
    "content": [
      "日色满窗红，鸳鸯睡枕同。",
      "披衣将欲起，又怕隔帘风。"
    ]
  },
  {
    "id": "adcfe4db1fdeef3af07bec75e1125f5a",
    "title": "无子自叹",
    "authorName": "张曼殊",
    "authorId": "adcfe4db1fdeef3ad1457b72d1457b72",
    "dynasty": "清",
    "content": [
      "春到园林草尽芽，天桃何事不开花。",
      "晓来对镜临妆坐，羞见朝阳上碧纱。"
    ]
  },
  {
    "id": "adcfe4db1fefc8011159bc1a7734db90",
    "title": "贵溪舟中晚眺",
    "authorName": "吕锦文",
    "authorId": "adcfe4db1fefc801d1457b72d1457b72",
    "dynasty": "清",
    "content": [
      "水色天光接，苍茫望不分。",
      "沙平波似镜，山远树如云。",
      "鱼网闲前渡，鹰潭淡夕曛。",
      "商声秋瑟瑟，何忍异乡闻。"
    ]
  },
  {
    "id": "adcfe4db1fefc801b11b82a3a7ba29e5",
    "title": "即日用义山韵",
    "authorName": "吕锦文",
    "authorId": "adcfe4db1fefc801d1457b72d1457b72",
    "dynasty": "清",
    "content": [
      "一官瓠落几时休，即日舟行不少留。",
      "红叶白云游子意，溟鱼塞雁故人愁。",
      "钟声催曙思蓬岛，山色衔波上竹楼。",
      "楚尾吴头天浩渺，临流悬忆钓璜钩。"
    ]
  },
  {
    "id": "adcfe4db1ff1f050b6a230e83b2ce86a",
    "title": "赠陈握卿己巳年1809董修寂凝坛吕祖庙",
    "authorName": "林启泰",
    "authorId": "adcfe4db1ff1f050d1457b72d1457b72",
    "dynasty": "清",
    "content": [
      "聿新轮奂耀神光，布地金沙普化长。",
      "独秉丹诚为首唱，从今过庙重纯阳。"
    ]
  },
  {
    "id": "adcfe4db1ffd7865fcaab608c796e4d4",
    "title": "题烟江叠嶂图",
    "authorName": "柴贞仪",
    "authorId": "adcfe4db1ffd7865d1457b72d1457b72",
    "dynasty": "清",
    "content": [
      "谁将素练染霜毫，幻作空蒙万里涛。",
      "一片孤帆何处落，千峰雨色暗红皋。"
    ]
  },
  {
    "id": "adcfe4db2009c54b505cd698bc824493",
    "title": "山行",
    "authorName": "本奫",
    "authorId": "adcfe4db2009c54bd1457b72d1457b72",
    "dynasty": "清",
    "content": [
      "春风记得过西泠，涧草溪花列翠屏。",
      "路曲不知归去晚，夕阳影里乱峰青。"
    ]
  },
  {
    "id": "adcfe4db2009c54b4b952ef188d100a9",
    "title": "天重山中夜坐次韵",
    "authorName": "本奫",
    "authorId": "adcfe4db2009c54bd1457b72d1457b72",
    "dynasty": "清",
    "content": [
      "更阑不禁冷烟浮，竹磴松亭倩客游。",
      "最爱碧池明月下，霜鸿写出一天秋。"
    ]
  },
  {
    "id": "adcfe4db200a9b04878bd0d1483a8777",
    "title": "夏日九华山居",
    "authorName": "茅润之",
    "authorId": "adcfe4db200a9b04d1457b72d1457b72",
    "dynasty": "清",
    "content": [
      "试镫时节此携筇，又见山榴次第红。",
      "五月凉生新雨后，一庵僧坐绿云中。",
      "篁抽尚怕跳枝鼠，梅熟先寻附核虫。",
      "老懒竟须常晏起，安排枕上听黄公。"
    ]
  },
  {
    "id": "adcfe4db200a9b0449e46fa1d0401034",
    "title": "秋日偕吴啸秋宿八公洞",
    "authorName": "茅润之",
    "authorId": "adcfe4db200a9b04d1457b72d1457b72",
    "dynasty": "清",
    "content": [
      "为爱苍苔绕涧生，旋移湘簟与楸枰。",
      "野禽飞过叶徐堕，茶客梦醒铛乱鸣。",
      "月上渐生丛树影，泉微不掩暗蛩声。",
      "山居三宿无他美，只觉心如止水清。"
    ]
  },
  {
    "id": "adcfe4db200a9b040ed57c71f97bf1cd",
    "title": "栖贤看梅",
    "authorName": "茅润之",
    "authorId": "adcfe4db200a9b04d1457b72d1457b72",
    "dynasty": "清",
    "content": [
      "君不见，西湖古梅天下无，逋仙手种三百株。诗人骑鹤去已远，于今空剩孤山孤。",
      "又不见，罗浮梅市夙奇绝，缟衣仙人绛珠节。自从兵燹入深林，翠羽飞归无处歇。",
      "我来吴兴春正寒，放棹暂入城西山。山环水曲人迹断，唯有修竹青漫漫。",
      "竹疏蓦见峦头白，疑是尧年陈雪积。融风吹送艾纳香，始识身游众香国。",
      "湖入种梅为卖钱，琼瑶千顷栽成田。花开花落人不问，无意而得宁非天。",
      "村行遥遥十余里，十里游蜂喧不已。缤纷飘落帽檐欹，不识花蹊何处止。",
      "昨经邓尉梅未开，舟中把酒空徘徊。苍皮合抱那有此，却梦香海胡为哉。",
      "村童引我栖贤路，此去繁霙更无数。山深月黑竟须归，记取渔篙入山处。"
    ]
  },
  {
    "id": "adcfe4db200e0e675972e2a0864ccb66",
    "title": "奉圣山阁",
    "authorName": "江汝式",
    "authorId": "adcfe4db200e0e67d1457b72d1457b72",
    "dynasty": "清",
    "content": [
      "有水有山处，高秋一倚阑。",
      "树声村店晚，草色野桥寒。",
      "破艇游鳞聚，危峰独鸟盘。",
      "人家渐镫火，归路更漫漫。"
    ]
  },
  {
    "id": "adcfe4db200e0e67126458b3b907d8aa",
    "title": "泰陵词",
    "authorName": "江汝式",
    "authorId": "adcfe4db200e0e67d1457b72d1457b72",
    "dynasty": "清",
    "content": [
      "汾水秋风起雁尘，无端歌舞泪痕新。",
      "玉环谁镂琵琶字，已兆江山属美人。"
    ]
  },
  {
    "id": "adcfe4db200e0e67126458b3b3d83d1d",
    "title": "泰陵词",
    "authorName": "江汝式",
    "authorId": "adcfe4db200e0e67d1457b72d1457b72",
    "dynasty": "清",
    "content": [
      "望京楼上按伊凉，秋雨霖铃恨转长。",
      "一局残棋悲往事，老臣犹说幞头香。"
    ]
  },
  {
    "id": "adcfe4db200e0e67fe635306d14857a9",
    "title": "古意",
    "authorName": "江汝式",
    "authorId": "adcfe4db200e0e67d1457b72d1457b72",
    "dynasty": "清",
    "content": [
      "裁取吴绫被，褚绵复褚丝。",
      "厚薄郎不言，冷暖侬自知。"
    ]
  },
  {
    "id": "adcfe4db200e0e6712a5a49551e281d2",
    "title": "雨花台",
    "authorName": "江汝式",
    "authorId": "adcfe4db200e0e67d1457b72d1457b72",
    "dynasty": "清",
    "content": [
      "同泰金钱赎帝子，江南好佛生欢喜。",
      "云光说法天雨花，缤纷四面飞红紫。",
      "吁嗟雨花不雨粟，空使台城鬼夜哭。",
      "登台不见讲经人，西风吹澹秋山绿。"
    ]
  },
  {
    "id": "adcfe4db2013432d7dbae064116afb24",
    "title": "秋怀",
    "authorName": "吕迪",
    "authorId": "adcfe4db2013432dd1457b72d1457b72",
    "dynasty": "清",
    "content": [
      "懒卧元龙百尺楼，如闻宋玉惯悲秋。",
      "西风白草蜻蜓老，暮雨黄花蛱蝶愁。",
      "难为鹤谋田二顷，且将奴卖橘千头。",
      "破除万事无奇策，试向糟丘觅醉侯。"
    ]
  },
  {
    "id": "adcfe4db2015e709202acf01b678c7ba",
    "title": "石钟山",
    "authorName": "吴隆骘",
    "authorId": "adcfe4db2015e709d1457b72d1457b72",
    "dynasty": "清",
    "content": [
      "山高湖口肖钟鸣，积翠摩空削不成。",
      "万石铿鍧天籁发，千艘奔放大江横。",
      "凌云鹳鹤浑无迹，动地蛟鱼亦有声。",
      "谁与操舟徵郦注，悠悠不尽古今情。"
    ]
  },
  {
    "id": "adcfe4db2015e70981a024aab92c578a",
    "title": "间居",
    "authorName": "吴隆骘",
    "authorId": "adcfe4db2015e709d1457b72d1457b72",
    "dynasty": "清",
    "content": [
      "中寿祇百年，三万六千日。",
      "逝者已如斯，因知来者疾。",
      "一朝同蟪蛄，春秋更莫必。",
      "亲朋谁后雕，屈指十去七。",
      "出门寡所欢，兀尔闭虚室。",
      "怀哉诵先民，世殊而揆一。",
      "行即不能然，心实与之昵。",
      "无始观我生，萧然泯劳逸。"
    ]
  },
  {
    "id": "adcfe4db2018d993842c01821780c2f1",
    "title": "山中诗其三",
    "authorName": "杨宗发",
    "authorId": "adcfe4db2018d993d1457b72d1457b72",
    "dynasty": "清",
    "content": [
      "佳兴挟晨夕，气候亦余好。",
      "春色散容与，朝光聚窈窕。",
      "新烟入女萝，宿雨出青草。",
      "未敢测神化，殊知待林鸟。",
      "索居共樵爨，纳拙将渔筱。",
      "登涉中有源，岩崖外为兆。",
      "遇始识俱殄，感终神与杳。"
    ]
  },
  {
    "id": "adcfe4db2018d993588870766c7b7a18",
    "title": "山中诗",
    "authorName": "杨宗发",
    "authorId": "adcfe4db2018d993d1457b72d1457b72",
    "dynasty": "清",
    "content": [
      "寝兴绝思患，夙昔憩夷简。",
      "闲闲系林壑，湜湜嗜苔藓。",
      "即目穷所变，因心去其褊。",
      "和风芬以集，灵鸟声相啭。",
      "暇逸通左右，谈笑承深浅。",
      "春光既斯日，遇物平生见。"
    ]
  },
  {
    "id": "adcfe4db2018d993588870767622651f",
    "title": "山中诗",
    "authorName": "杨宗发",
    "authorId": "adcfe4db2018d993d1457b72d1457b72",
    "dynasty": "清",
    "content": [
      "空岩怅流目，虚壑驰超忽。",
      "物色宕烟外，予怀澹川末。",
      "闲时夜气发，静地春光接。",
      "木石叩情性，见闻冥欣戚。",
      "青苔积鸟爱，绝径断云迹。",
      "旷览识初古，周旋任天质。",
      "神凝不我昧，理永奚所隔。"
    ]
  },
  {
    "id": "adcfe4db2018d993c4bf51e0e2597b4f",
    "title": "短歌行",
    "authorName": "杨宗发",
    "authorId": "adcfe4db2018d993d1457b72d1457b72",
    "dynasty": "清",
    "content": [
      "有酒当歌，歌亦莫苦。来日如归，曾不俟我。牙须䰄䰄，积水生苔。",
      "苔生水枯，使我心哀。青天为舟，日月为桨。渡我百年，他人嗣往。",
      "蜉蝣匪短，嵩岳匪长。人悲有余，我乐未央。何用为乐，与彼婴儿。",
      "仰视苍苍，生不自知。何用为乐？与彼草木。蒙蒙尔心，俾无饥渴。",
      "何用为乐？与彼山阳。朝行九州，夕不遗光。何用为乐？与彼瓦石。",
      "中无肺肠，饮食不得。何用为乐？与彼浮云。逢逢天飞，首尾无因。",
      "何用为乐？与彼流水。出入鱼腹，长生无死。生死同寄，形影俱虚。",
      "但当欢乐，终我须臾。"
    ]
  },
  {
    "id": "adcfe4db201fc4f79a22f3cc14b4b955",
    "title": "奉怀家大人时转饷入蜀",
    "authorName": "何佩芬",
    "authorId": "adcfe4db201fc4f7d1457b72d1457b72",
    "dynasty": "清",
    "content": [
      "每忆长途苦，谁怜蜀道难。",
      "山头孤月朗，马首片云寒。",
      "雁影传书至，钟声响梦残。",
      "不如琴与剑，犹得伴征鞍。"
    ]
  },
  {
    "id": "adcfe4db201fc4f7a88292e88b2a0217",
    "title": "冬日书怀",
    "authorName": "何佩芬",
    "authorId": "adcfe4db201fc4f7d1457b72d1457b72",
    "dynasty": "清",
    "content": [
      "瘦尽年来影，愁魔与病魔。",
      "霜飞鸦背冷，风急雁声多。",
      "红树明残照，青山淡远波。",
      "无穷惆怅事，搔首发长歌。"
    ]
  },
  {
    "id": "adcfe4db201fc4f7a88292e81d5fe52e",
    "title": "冬日书怀",
    "authorName": "何佩芬",
    "authorId": "adcfe4db201fc4f7d1457b72d1457b72",
    "dynasty": "清",
    "content": [
      "虚窗纳云影，清气满书帷。",
      "败叶无空响，孤花有静姿。",
      "冻凝苍藓径，寒到白鸥湄。",
      "尝尽酸辛味，惟应晓镜知。"
    ]
  },
  {
    "id": "adcfe4db201fc4f761d18448f921589d",
    "title": "红情",
    "authorName": "何佩芬",
    "authorId": "adcfe4db201fc4f7d1457b72d1457b72",
    "dynasty": "清",
    "content": [
      "芳心一片总难知，白白朱朱更系思。",
      "杨柳浓添今日恨，桃花瘦减去年姿。",
      "蜂酣繁艳迷香国，蝶恋馀妍绕玉墀。",
      "底事夕阳倍惆怅，韶光又到送春时。"
    ]
  },
  {
    "id": "adcfe4db201fc4f7a62c70e7121292da",
    "title": "绿意",
    "authorName": "何佩芬",
    "authorId": "adcfe4db201fc4f7d1457b72d1457b72",
    "dynasty": "清",
    "content": [
      "惜花心事肯相捐，绣幕低垂罥碧烟。",
      "柳眼慵开愁脉脉，蕉心自结恨绵绵。",
      "千丝织翠遮三面，万树连云荫一天。",
      "最是重来难遣处，枝头梅子十分圆。"
    ]
  },
  {
    "id": "adcfe4db201fc4f76e324fc8f009e105",
    "title": "秋海棠用渔洋山人秋柳四首韵",
    "authorName": "何佩芬",
    "authorId": "adcfe4db201fc4f7d1457b72d1457b72",
    "dynasty": "清",
    "content": [
      "销尽幽闺怨女魂，和烟和雨映重门。",
      "枝分翠黛秋无影，泪化红冰镜有痕。",
      "漫道轻盈桃叶渡，剧怜惆怅浣花村。",
      "风姿本是神仙品，菊婢何堪共比论。"
    ]
  },
  {
    "id": "adcfe4db201fc4f76e324fc8f8e0ad83",
    "title": "秋海棠用渔洋山人秋柳四首韵",
    "authorName": "何佩芬",
    "authorId": "adcfe4db201fc4f7d1457b72d1457b72",
    "dynasty": "清",
    "content": [
      "娇枝红破一分霜，不共芙蕖值野塘。",
      "叶卧岂黏游客屐，花飞时扑美人箱。",
      "丰神细写题词李，艳丽翻怜出塞王。",
      "知否放翁颠未改，寻秋重到碧鸡坊。"
    ]
  },
  {
    "id": "adcfe4db201fc4f76e324fc8dfdc6109",
    "title": "秋海棠用渔洋山人秋柳四首韵",
    "authorName": "何佩芬",
    "authorId": "adcfe4db201fc4f7d1457b72d1457b72",
    "dynasty": "清",
    "content": [
      "桃花双颊映珠衣，梦醒华清事已非。",
      "三径凉生莺燕少，一庭香蕴蝶蜂稀。",
      "夕阳屋角红疑滴，细雨墙根翠欲飞。",
      "斜倚画阑娇不语，幽情应与世相违。"
    ]
  },
  {
    "id": "adcfe4db201fc4f76e324fc84244241d",
    "title": "秋海棠用渔洋山人秋柳四首韵",
    "authorName": "何佩芬",
    "authorId": "adcfe4db201fc4f7d1457b72d1457b72",
    "dynasty": "清",
    "content": [
      "绿肥红瘦总堪怜，泪洒胭脂欲化烟。",
      "不占春光仍烂漫，纵无秋思也缠绵。",
      "静含清露刚三日，艳绝西风又一年。",
      "翻羡紫薇高格好，株株占得凤池边。"
    ]
  },
  {
    "id": "adcfe4db202444edb4c4549b78d2f580",
    "title": "关前志别",
    "authorName": "季开生",
    "authorId": "adcfe4db202444ed97d01458e1696007",
    "dynasty": "清",
    "content": [
      "罪躯幸得主恩全，饯酒萧条转授鞭。",
      "奄普滩平鱼阵浅，句离天阔雁行偏。",
      "不辞马骨埋边雪，敢惜牛衣卧塞烟。",
      "今日玉关无外内，临歧握手莫潸然。"
    ]
  },
  {
    "id": "adcfe4db202444ed622ddb3799044346",
    "title": "送左大来先生葬",
    "authorName": "季开生",
    "authorId": "adcfe4db202444ed97d01458e1696007",
    "dynasty": "清",
    "content": [
      "重关不禁旅魂过，梦里看君渡塞河。",
      "白日总悲生事少，黄泉翻羡故人多。",
      "荒台啼鸟围松柏，废苑寒云锁薜萝。",
      "未遂首丘须浅葬，好留枯骨待恩波。"
    ]
  },
  {
    "id": "adcfe4db202444edf9f5ed42d4d563e7",
    "title": "洗马桥王三侠君",
    "authorName": "季开生",
    "authorId": "adcfe4db202444ed97d01458e1696007",
    "dynasty": "清",
    "content": [
      "灵崖北下莽萧萧，旧是单于洗马桥。",
      "野槿帖山垂白叶，番河归海逆红潮。",
      "共传化日销兵甲，不厌寒星送使轺。",
      "万里天书自西出，吟鞭应叹斗牛遥。"
    ]
  },
  {
    "id": "adcfe4db202444ed75a54a1c1a4f177e",
    "title": "尚阳堡即事其二",
    "authorName": "季开生",
    "authorId": "adcfe4db202444ed97d01458e1696007",
    "dynasty": "清",
    "content": [
      "凿冰十丈得泉归，却望千峰白雪围。",
      "海岸渔樵生计浅，天涯亲旧过从稀。",
      "顽山入屋霜连枕，秃树当门月上衣。",
      "穷旅不堪儿女怨，夜添松火敌寒威。"
    ]
  },
  {
    "id": "adcfe4db202444ed75a54a1c5061150d",
    "title": "尚阳堡即事其二",
    "authorName": "季开生",
    "authorId": "adcfe4db202444ed97d01458e1696007",
    "dynasty": "清",
    "content": [
      "新烧悬崖净积莎，远随甲骑渡柴河。",
      "虎头在客休投笔，鸡肋从军漫荷戈。",
      "骨肉书传辽塞少，林泉话入故园多。",
      "边城老将秋霜下，夜半闻笳起自歌。"
    ]
  },
  {
    "id": "adcfe4db202444ed75a54a1c62c1c6e4",
    "title": "尚阳堡即事其二",
    "authorName": "季开生",
    "authorId": "adcfe4db202444ed97d01458e1696007",
    "dynasty": "清",
    "content": [
      "五云长绕旧皇畿，万里孤臣寄翠微。",
      "极塞有山皆北向，重边无水不西归。",
      "鸡鸣梦讶参朝晚，乌哺心伤进膳违。",
      "宁惜茕茕沙雁影，阳回未得入关飞。"
    ]
  },
  {
    "id": "adcfe4db202444ed0097a864ff3b333f",
    "title": "尚阳堡即事其一",
    "authorName": "季开生",
    "authorId": "adcfe4db202444ed97d01458e1696007",
    "dynasty": "清",
    "content": [
      "草桥跨涧水粼粼，不厌羊裘把钓纶。",
      "每愧野人勤给米，久劳邻媪代炊薪。",
      "床前见月家园梦，雪后听鸿兄弟情。",
      "消浊却怜诗兴浅，三秋不敢忆鲈莼。"
    ]
  },
  {
    "id": "adcfe4db2025393a7c4856df8af79034",
    "title": "大相岭",
    "authorName": "任兰枝",
    "authorId": "adcfe4db2025393a08e6bea8442cde81",
    "dynasty": "清",
    "content": [
      "肩舆历峻坂，力尽得跻攀。",
      "冰雪明孤岭，风云暗百蛮。",
      "地应雄剑阁，天已进阳关。",
      "旧说南征相，兵戈驻此间。"
    ]
  },
  {
    "id": "adcfe4db2025393a8d98b9259e510016",
    "title": "关外",
    "authorName": "任兰枝",
    "authorId": "adcfe4db2025393a08e6bea8442cde81",
    "dynasty": "清",
    "content": [
      "路出南关外，真成万里行。",
      "野花明绣节，山鬼辟龙旌。",
      "原隰通周索，风烟接汉营。",
      "欢呼听彝目，天意为销兵。"
    ]
  },
  {
    "id": "adcfe4db2025393a671c555f14637f1c",
    "title": "潼关",
    "authorName": "任兰枝",
    "authorId": "adcfe4db2025393a08e6bea8442cde81",
    "dynasty": "清",
    "content": [
      "昔年冲雪出潼关，归路重看势险艰。",
      "岳色迥临青嶂外，黄河直下白云间。",
      "曾闻司马婴城哭，谁救中原战血殷。",
      "揽辔时当烽燧息，村烟社鼓破愁颜。"
    ]
  },
  {
    "id": "adcfe4db2025393afe635306019a70a7",
    "title": "古意",
    "authorName": "任兰枝",
    "authorId": "adcfe4db2025393a08e6bea8442cde81",
    "dynasty": "清",
    "content": [
      "江上露华湿，楚山青桂寒。",
      "洞庭宿云里，瑶瑟闻哀弹。",
      "木兰湘娥棹，芙蓉羽人冠。",
      "南行饲朱鸟，折尽金琅玕。"
    ]
  },
  {
    "id": "adcfe4db2025393abb127f375c6c1cfc",
    "title": "旧井",
    "authorName": "任兰枝",
    "authorId": "adcfe4db2025393a08e6bea8442cde81",
    "dynasty": "清",
    "content": [
      "新井开露桃，旧井土花湿。",
      "新井繘银瓶，旧井瓶不入。",
      "新井苦水甘，旧井甘水涩。",
      "君看旧时井，亦似新来汲。"
    ]
  },
  {
    "id": "adcfe4db2025393a289e0b96be995245",
    "title": "复移旧寓呈蘅皋叔",
    "authorName": "任兰枝",
    "authorId": "adcfe4db2025393a08e6bea8442cde81",
    "dynasty": "清",
    "content": [
      "万间已作三年庇，再徒还从旧日居。",
      "回首正如身作客，入门真讶是吾庐。",
      "携来鸡犬浑知路，载后图书不满车。",
      "惭愧主人迎问讯，玉堂清兴近何如。"
    ]
  },
  {
    "id": "adcfe4db203b76b2254f79cd19a9e38b",
    "title": "辰州",
    "authorName": "章炳麟",
    "authorId": "adcfe4db203b76b268c694de11108a3d",
    "dynasty": "清",
    "content": [
      "天道有兴废，神仙非久长。",
      "避秦留怪伟，多难此瞻望。",
      "熏穴兵符峻，探丸盗迹狂。",
      "缘流问渔父，相对涕沾裳。"
    ]
  },
  {
    "id": "adcfe4db203b76b2fdd724c2d46883eb",
    "title": "黑龙潭",
    "authorName": "章炳麟",
    "authorId": "adcfe4db203b76b268c694de11108a3d",
    "dynasty": "清",
    "content": [
      "昔践松花岸，今临黑水祠。",
      "穷荒行欲市，垂老策无奇。",
      "载重看黄马，供厨致白罴。",
      "武侯祠下宿，扶杖转支离。"
    ]
  },
  {
    "id": "adcfe4db203b76b2b553104ce60c16b5",
    "title": "发毕节巴留别唐元帅",
    "authorName": "章炳麟",
    "authorId": "adcfe4db203b76b268c694de11108a3d",
    "dynasty": "清",
    "content": [
      "旷代论滇士，吾思杨一清。",
      "中垣销薄蚀，东胜托干城。",
      "形势稍殊昔，安危亦异情。",
      "愿君恢霸略，不必讳从横。"
    ]
  },
  {
    "id": "adcfe4db203b76b2cf6d68ed7b4d1666",
    "title": "思岳阳",
    "authorName": "章炳麟",
    "authorId": "adcfe4db203b76b268c694de11108a3d",
    "dynasty": "清",
    "content": [
      "大江至荆楚，天险为之开。",
      "昔过新墙驿，遥怜宗衮才。",
      "万山如马度，独戍有龙回。",
      "湖外今无事，飞云自去来。"
    ]
  },
  {
    "id": "adcfe4db203b76b273c0d3c3ee7ee9bd",
    "title": "饯岁",
    "authorName": "章炳麟",
    "authorId": "adcfe4db203b76b268c694de11108a3d",
    "dynasty": "清",
    "content": [
      "不作彭殇念，吾犹恋椭球。",
      "短长看日夜，身世等蜉蝣。",
      "残鬓睢阳恨，馀生逝水浮。",
      "青阳东国早，春又满蛉洲。"
    ]
  },
  {
    "id": "adcfe4db203b76b23655b566a8658bae",
    "title": "食瓜",
    "authorName": "章炳麟",
    "authorId": "adcfe4db203b76b268c694de11108a3d",
    "dynasty": "清",
    "content": [
      "膏火长为患，呼僮且卖瓜。",
      "不辞停浊酒，正尔醉流霞。",
      "却热频添凌，承尘为笼纱。",
      "青门尚酣战，莫问故侯家。"
    ]
  },
  {
    "id": "adcfe4db203b76b23655b56692db96d5",
    "title": "食瓜",
    "authorName": "章炳麟",
    "authorId": "adcfe4db203b76b268c694de11108a3d",
    "dynasty": "清",
    "content": [
      "老欲灌园去，於陵已陆沈。",
      "海隅沙正白，塞上气犹阴。",
      "大实能寒胆，明灯不系心。",
      "休将天子树，还以换兼金。"
    ]
  },
  {
    "id": "adcfe4db203b76b2bf46c60cc2782517",
    "title": "雅堂索字书赠",
    "authorName": "章炳麟",
    "authorId": "adcfe4db203b76b268c694de11108a3d",
    "dynasty": "清",
    "content": [
      "蓑墙葺屋小于巢，胡地平居渐二毛。",
      "松柏岂容生部娄，年年重九不登高。"
    ]
  },
  {
    "id": "adcfe4db203b76b2f12ff8b2d6d6f823",
    "title": "玉山吟社席上即事",
    "authorName": "章炳麟",
    "authorId": "adcfe4db203b76b268c694de11108a3d",
    "dynasty": "清",
    "content": [
      "唾壶击破转心惊，弹指苍茫景物更。",
      "满地江湖吾尚在，棋枰声里俟河清。"
    ]
  },
  {
    "id": "adcfe4db203b76b245cff16eb530c758",
    "title": "台北旅馆书怀寄呈南海先生",
    "authorName": "章炳麟",
    "authorId": "adcfe4db203b76b268c694de11108a3d",
    "dynasty": "清",
    "content": [
      "一读登楼赋，悠然吾土思。",
      "回顾忆畴昔，搔首愈踌踟。",
      "早岁横江汉，谈经待不其。",
      "清言凌白马，壮志抚黄羲。",
      "忽展埼亭集，愈惊秀楚词。",
      "帝秦终蹈海，访武尚明夷。",
      "石隐优游日，天王明圣时。",
      "操刀期必割，沦鼎待重掎。",
      "鹖换雕题服，虬登隐背枝。",
      "佩緺延茂士，赐玦愧遗黎。",
      "老泪长门掬，深情故剑知。",
      "漂山成众煦，建旐倡群疑。",
      "已恸尧台锢，那堪嵇灶戣。",
      "有行黔墨突，无涕吊湘累。",
      "沙麓精灵在，蓬瀛风鹤危。",
      "飞丸穷赵壹，问卜警爰丝。",
      "蹈火心非悔，盍簪涂又歧。",
      "东洲花树迥，南国羽书迟。",
      "斗转空凭眺，河清动夙悲。",
      "千年仲宣恨，荼苦更如饴。"
    ]
  },
  {
    "id": "adcfe4db203b76b2572a6791301c5104",
    "title": "大学",
    "authorName": "章炳麟",
    "authorId": "adcfe4db203b76b268c694de11108a3d",
    "dynasty": "清",
    "content": [
      "北风吹空沙砾起，劳农笳笛闻边里。",
      "学童腾踔如飞狼，虎皮先生寒作羊。",
      "嘶声传语且归沐，燕赵佳人美如玉。",
      "成均六代音已衰，伶箫倡舞亦可为。",
      "诗中曹刘真老兵，新朝鼓吹宜蛙鸣。",
      "冒顿英灵头曼朽，物寄瓶中更何有。",
      "朅来举幡称攘奸，须臾佻达城阙间。",
      "庆卿图穷终现匕，敢为锥刀争一死。",
      "焚书坑儒信有人，未必陈吴为报秦。"
    ]
  },
  {
    "id": "adcfe4db203b76b22e64746c03986efb",
    "title": "桃源行",
    "authorName": "章炳麟",
    "authorId": "adcfe4db203b76b268c694de11108a3d",
    "dynasty": "清",
    "content": [
      "五溪天下险，丛桃何便娟。",
      "欣然裹粮至，所求乔与佺。",
      "涉水苦湍碛，登陆迷畦阡。",
      "役夫殊健饭，三升犹枵然。",
      "解縢下吏舍，诸偷方阗阗。",
      "长官日倦卧，黄金勒膺前。",
      "昨者起军府，罢癃不盈千。",
      "清浪虏已逼，山寇复揉挻。",
      "流黄一煎饵，蝉蜕随飞烟。",
      "群仙获兵解，洞府为填咽。",
      "桃根斫斧尽，桃叶从风迁。",
      "已矣下濑去，清沅莽无边。"
    ]
  },
  {
    "id": "adcfe4db203b76b2ea85e29a3d1f1555",
    "title": "夏口行",
    "authorName": "章炳麟",
    "authorId": "adcfe4db203b76b268c694de11108a3d",
    "dynasty": "清",
    "content": [
      "夏口何迢迢，南国之纪纲。",
      "中有二猛士，威棱瞻殊荒。",
      "力能斩地脉，智能分天章。",
      "不念同胞苦，好自相扶将。",
      "斗鸡一寻衅，骨肉还相戕。",
      "称兵犯莫府，五战皆夷伤。",
      "行行各分陌，千里不相望。",
      "远视尚角目，焉知弟与兄。",
      "朔风忽陵厉，白露能为霜。",
      "赤松既云远，谁能无他肠。",
      "良言不见听，思之泪沾裳。"
    ]
  },
  {
    "id": "adcfe4db203b76b296b89f1211f02e18",
    "title": "寄梁启超",
    "authorName": "章炳麟",
    "authorId": "adcfe4db203b76b268c694de11108a3d",
    "dynasty": "清",
    "content": [
      "秦风号长杨，白日忽西匿。南山不可居，啾啾鸣大特。",
      "狂走上城隅，城隅无栖翼。中原竟赤地，幽人求未得。",
      "昔我行东越，道至溪知穷。洒酒思共和，共和在海东。",
      "谁令诵诗礼，发蒙成奇功。今我行江汉，候骑盈山邱。",
      "借问杖节谁，云是刘荆州。绝甘厉朝贤，木瓜为尔酬。",
      "至竟盘盂书，文采欢田侯。去去不复顾，迷阳当我路。",
      "河图日以远，鸱枭日以怒。安得起槁骨，掺袪共驰步。",
      "驰步不可东，驰步不可西，驰步不可南，驰步不可北。",
      "鉴皇穹黎庶，均平无九服。顾我齐州产，宁能忘禹域。",
      "击磬一微秩，志屈逃海滨。商容冯马徒，志在诛纣辛。",
      "怀哉殷周世，大泽宁无人。"
    ]
  },
  {
    "id": "adcfe4db203b76b2b6890e05140c9fb0",
    "title": "狱中赠邹容",
    "authorName": "章炳麟",
    "authorId": "adcfe4db203b76b268c694de11108a3d",
    "dynasty": "清",
    "appreciation": "此诗首联开头就用“邹容吾小弟”，只这一句，就把自己对邹容的那种亲切、喜爱之情活脱脱地表现出来。“被发下瀛州”，指邹容还不到成年，就已“下瀛州”了。\n颔联“快剪刀除辫，干牛肉作糇”，赞扬了邹容的革命精神。诗中主要是根据生活中的两件具体事情来进行刻画的，一件是邹容在日本留学时，为了抗议清政府镇压学生的爱国运动，不仅自己率先剪断辫子，而且还联合同学剪掉了留日学生监督姚文甫的辫子，挂在留学生会馆屋梁上示众。第二件是顾不上吃饭，把牛肉当饭吃，通过这两件事的描写表现出诗人为革命已经到了出生入死，为革命奔波忙碌到了忘我的境界。\n颈联“英雄一入狱，天地亦悲秋”，写出人们为英雄不幸入狱而感到无限伤悲。“英雄”表示对邹容的敬仰，“悲秋”说明了邹容入狱，天地同悲。\n尾联“革命须掺手，乾坤只两头”，是说自己和邹容为了革命事业，同仇敌忾，并肩作战，甚至不怕牺牲的革命气概。\n这首诗气概昂扬，激情振奋，语言朴实自然，读来朗朗上口，全诗都具有一种亲和、赞扬和共进的乐观精神，这一切都与他主张的革命宣传要激扬通俗的风格相一致，诗中所含的战斗精神也成为诗人革命性的真实写照。",
    "content": [
      "邹容吾小弟，被发下瀛州。",
      "快剪刀除辫，干牛肉作糇。",
      "英雄一入狱，天地亦悲秋。",
      "临命须掺手，乾坤只两头。"
    ],
    "comment": [
      "现代文学家鲁迅《关于太炎先生二三事》：狱中所作诗并不难懂，这使我感动，也至今没有忘记。",
      "中国社会科学院文学研究所助理研究员杨早：章太炎这首诗写得明快简洁，全不似他日后的古奥晦涩。他抱了必死的决心，与邹容互勉，自然不屑再寻章摘句，刻意雕琢。全诗意气豪迈，不作儿女伤感态，既表现民不畏死的勇气，又传达着与邹容惺惺相惜的情谊，寥寥数语，革命家的气魄跃然纸上，不亚于谭嗣同的“我自横刀向天笑，去留肝胆两昆仑”。（《20世纪中国文学名作典藏》）"
    ],
    "translation": "我敬爱的小弟邹容，年纪青青就远渡东瀛。\n把反动学监的辫子剪下示众，你为反清救国，废寝忘食奔忙不停。\n万恶的反动派把你捕入牢笼，顿时秋风萧瑟，天地也悲愤难平。\n不要紧！至死我与你携手并肩，顶住它！咱俩是气冲霄汉的英雄！",
    "intro": "《狱中赠邹容》是近代诗人章炳麟所创作的一首五言律诗。此诗首、颔两联写邹容留学日本事迹，志向远大，立志革命，剪去辫子，吃干粮充饥；颈联写英雄入狱，天地为之含悲；尾联写要和小兄弟手拉手走向刑场，天地间有这么两个人为革命献上头颅。全诗激昂慷慨，英气勃郁，语言也较为浅近，并无其多数诗作古奥难读之失。",
    "annotation": [
      "邹容：字蔚丹，四川巴县人。清光绪二十八年（1902年）留学日本，次年回上海，出版《革命军》一书，鼓吹革命，提出建立“自由独立”的“中华共和国”的理想。1905年病逝狱中，年仅二十一岁。",
      "小弟：章炳麟比邹容大十八岁，故以小弟称之。",
      "被发：即披发。古时男子二十岁束发加冠。邹容留学日本方十八岁，尚未束发。瀛（yíng）洲：传说为渤海中一座仙山。此指日本。",
      "除辫：剪掉辫子，指邹容在日本毅然剪辫。一说指邹容将清政府派去的留日陆军学生监督姚文甫的辫子强行剪掉。满族男子有留辫习俗，清统治者也强迫汉族人民蓄辫。当时视剪辫为一种革命举动。",
      "糇（hóu）：干粮。",
      "悲秋：对秋景而哀伤。此指悲哀。",
      "临命：临死。掺：同“搀”。",
      "乾坤：天地。"
    ]
  },
  {
    "id": "adcfe4db203f19e7d51c42fac4f05975",
    "title": "焦山",
    "authorName": "马春田",
    "authorId": "adcfe4db203f19e7d1457b72d1457b72",
    "dynasty": "清",
    "content": [
      "天清东瞰倭夷岛，地僻西违京口城。",
      "海上一卷鳌戴立，汉时三诏豹藏名。",
      "胚胎元气皴烟雾，郁律中流跨鳄鲸。",
      "午夜报闻红日出，双峰阁上挂铜钲。"
    ]
  },
  {
    "id": "adcfe4db203f19e7c068b1e0e745b62f",
    "title": "谢苍筤寄游燕子矶诗答之",
    "authorName": "马春田",
    "authorId": "adcfe4db203f19e7d1457b72d1457b72",
    "dynasty": "清",
    "content": [
      "三十年前记泊舟，扑江燕子有危楼。",
      "马周字已题前日，谢朓诗今在上头。",
      "东水潮来天共碧，西风客去意仍留。",
      "飞飞不与龙蟠远，终古多情是石尤。"
    ]
  },
  {
    "id": "adcfe4db203f19e7ce09d3011c683c1e",
    "title": "漱六自句容赴沭阳寄诗与余遥别答之",
    "authorName": "马春田",
    "authorId": "adcfe4db203f19e7d1457b72d1457b72",
    "dynasty": "清",
    "content": [
      "龙潭水接阅江流，百里潮连易溯游。",
      "枉渚依芦眠塞雁，凉风吹浪起沙鸥。",
      "好携江左三家笔，去写淮南九月秋。",
      "闻有韩山祀韩信，为余沽酒酹名流。"
    ]
  }
]