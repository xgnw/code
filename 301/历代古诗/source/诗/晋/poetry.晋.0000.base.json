[
  {
    "id": "be1436a90061762cd594a573fbb0b316",
    "title": "七夕观织女诗",
    "authorName": "王鉴",
    "authorId": "be1436a90061762cb49c63fab49c63fa",
    "dynasty": "晋",
    "content": [
      "牵牛悲殊馆，织女悼离家。",
      "一稔期一宵，此期良可嘉。",
      "赫奕玄门开，飞阁郁嵯峨。",
      "隐隐驱千乘，阗阗越星河。",
      "六龙奋瑶辔，文螭负琼车。",
      "火丹秉瑰烛，素女执琼华。",
      "绛旗若吐电，朱盖如振霞。",
      "云韶何嘈嗷，灵鼓鸣相和。",
      "停轩纡高盻，眷予在岌峨。",
      "泽因芳露沾，恩附兰风加。",
      "明发相从游，翩翩鸾鷟罗。",
      "同游不同观，念子忧怨多。",
      "敬因三祝末，以尔属皇娥。"
    ]
  },
  {
    "id": "be1436a900dc8f350296d896d0e4abfa",
    "title": "悼亡诗三首",
    "authorName": "潘岳",
    "authorId": "be1436a900dc8f353cec07e994f6d7e0",
    "dynasty": "晋",
    "content": [
      "【其一】",
      "荏苒冬春谢，寒暑忽流易。",
      "之子归穷泉，重壤永幽隔。",
      "私怀谁克从，淹留亦何益。",
      "黾勉恭朝命，回心反初役。",
      "望庐思其人，入室想所历。",
      "帏屏无仿佛，翰墨有馀迹。",
      "流芳未及歇，遗挂犹在壁。",
      "怅恍如或存，回惶忡惊惕。",
      "如彼翰林鸟，双栖一朝只。",
      "如彼游川鱼，比目中路析。",
      "春风缘隙来，晨霤承檐滴。",
      "寝息何时忘，沈忧日盈积。",
      "庶几有时衰，庄缶犹可击。",
      "【其二】",
      "皎皎窗中月，照我室南端。",
      "清商应秋至，溽暑随节阑。",
      "凛凛凉风升，始觉夏衾单。",
      "岂曰无重纩，谁与同岁寒。",
      "岁寒无与同，朗月何胧胧。",
      "展转盻枕席，长簟竟床空。",
      "床空委清尘，室虚来悲风。",
      "独无李氏灵，仿佛睹尔容。",
      "抚衿长欢息，不觉涕沾胸。",
      "沾胸安能已，悲怀从中起。",
      "寝兴目存形，遗音犹在耳。",
      "上惭东门吴，下愧蒙庄子。",
      "赋诗欲言志，此志难具纪。",
      "命也可奈何，长戚自令鄙。",
      "【其三】",
      "曜灵运天机，四节代迁逝。",
      "凄凄朝露凝，烈烈夕风厉。",
      "奈何悼淑俪，仪容永潜翳。",
      "念此如昨日，谁知已卒岁。",
      "改服从朝政，哀心寄私制。",
      "茵帱张故房，朔望临尔祭。",
      "尔祭讵几时，朔望忽复尽。",
      "衾裳一毁撤，千载不复引。",
      "亹亹期月周，戚戚弥相愍。",
      "悲怀感物来，泣涕应情陨。",
      "驾言陟东阜，望坟思纡轸。",
      "徘徊墟墓间，欲去复不忍。",
      "徘徊不忍去，徙倚步踟蹰。",
      "落叶委埏侧，枯荄带坟隅。",
      "孤魂独茕茕，安知灵与无。",
      "投心遵朝命，挥涕强就车。",
      "谁谓帝宫远，路极悲有馀。"
    ]
  },
  {
    "id": "be1436a900dc8f35d1f8e05a77c325b1",
    "title": "内顾诗二首",
    "authorName": "潘岳",
    "authorId": "be1436a900dc8f353cec07e994f6d7e0",
    "dynasty": "晋",
    "content": [
      "【其一】",
      "静居怀所欢，登城望四泽。",
      "春草郁青青，桑柘何奕奕。",
      "芳林振朱荣，渌水激素石。",
      "初征冰未泮，忽焉振絺绤。",
      "漫漫三千里，迢迢远行客。",
      "驰情恋朱颜，寸阴过盈尺。",
      "夜愁极清晨，朝悲终日夕。",
      "山川信悠永，愿言良弗获。",
      "引领讯归云，沉思不可释。",
      "【其二】",
      "独悲安所慕，人生若朝露。",
      "绵邈寄绝域，眷恋想平素。",
      "尔情既来追，我心亦还顾。",
      "形体隔不达，精爽交中路。",
      "不见山上松，隆冬不易故。",
      "不见陵涧柏，岁寒守一度。",
      "无谓希见疏，在远分弥固。"
    ]
  },
  {
    "id": "be1436a900dc8f35da5d5ba915cdd370",
    "title": "为任子咸妻作孤女泽兰哀辞",
    "authorName": "潘岳",
    "authorId": "be1436a900dc8f353cec07e994f6d7e0",
    "dynasty": "晋",
    "content": [
      "茫茫造化，爰启英淑。",
      "猗猗泽兰，应灵诞育。",
      "鬒发蛾眉，巧笑美目。",
      "颜耀荣苕，华茂时菊。",
      "如金之精，如兰之馨。",
      "淑质弥畅，聪慧日新。",
      "朝夕顾复，夙夜尽勤。",
      "彼苍者天，哀此矜人。",
      "胡宁不惠，忍予眇身。",
      "俾尔婴孺，微命弗振。",
      "俯览衾邃，仰诉穹旻。",
      "弱子在怀，既生不遂。",
      "存靡托躬，没无遗类。",
      "耳存遗响，目想余颜。",
      "寝席伏枕，摧心割肝。",
      "相彼鸟矣。和鸣嘤嘤。",
      "矧伊兰子，音影冥冥。",
      "彷徨丘陇，徒倚坟茔。"
    ]
  },
  {
    "id": "be1436a900dc8f35a33e27492167cbd8",
    "title": "悲刑生辞",
    "authorName": "潘岳",
    "authorId": "be1436a900dc8f353cec07e994f6d7e0",
    "dynasty": "晋",
    "content": [
      "周文王之苗裔，予元舅之洪胄。",
      "厉操确其不拔。乡誉着而且就。",
      "妙邦畿而高，蔡雄州问以擢秀。",
      "茂实畅矣，而休名未衍。",
      "其财至贫，其位至贱，而死之日，奔者盈庭。",
      "停予车而在郊，抚灵榇以增悲。",
      "瞻軨容而想像，曾无觌乎余晖。",
      "送子兮境垂，永诀兮路歧。",
      "一别兮长诀，尽哀兮告离。"
    ]
  },
  {
    "id": "be1436a900dc8f356c92a39bb1d0aa08",
    "title": "伤弱子辞",
    "authorName": "潘岳",
    "authorId": "be1436a900dc8f353cec07e994f6d7e0",
    "dynasty": "晋",
    "content": [
      "奈何兮弱子，邈弃尔兮丘林。",
      "还眺兮坟瘗，草莽莽兮木森森。",
      "伊邃世之遐胄，逮祖考之永延。",
      "咨吾家之不嗣，羌一适之未甄。",
      "仰崇堂之遗构，若无津而涉川。",
      "叶落永离，覆水不收。",
      "赤子何辜，罪我之由。"
    ]
  },
  {
    "id": "be1436a900dc8f354a9a3dc89ef7fb85",
    "title": "金鹿哀辞",
    "authorName": "潘岳",
    "authorId": "be1436a900dc8f353cec07e994f6d7e0",
    "dynasty": "晋",
    "content": [
      "嗟我金鹿，天资特挺。",
      "鬒发凝肤，蛾眉蛴领。",
      "柔情和泰，朗心聪警。",
      "呜呼上天，胡忍我门。",
      "良嫔短世，令子天昏。",
      "既披我干，又剪我根。",
      "块如痿木，枯荄独存。",
      "捐子中野，遵我归路。",
      "将反如疑，回首长顾。"
    ]
  },
  {
    "id": "be1436a900dc8f3508b229efb1df4c79",
    "title": "阳城刘氏妹哀辞",
    "authorName": "潘岳",
    "authorId": "be1436a900dc8f353cec07e994f6d7e0",
    "dynasty": "晋",
    "content": [
      "鸟鸣于柏，鸟号于荆。",
      "徘徊以躅，立闻其声。",
      "相彼羽族，矧伊人情。",
      "叩心长叫，痛我同生。",
      "诞育圣善，发奇稚齿。",
      "如彼名驹，昂昂千里。",
      "刘氏怀宝，未曜隋和。",
      "伊羽轻弱，弗克负荷。",
      "禄微于朝，贮匮于家。",
      "俾我令妹，勤俭备加。",
      "珍羞罕御，器服靡华。",
      "抚膺恨毒，逝矣奈何。",
      "哀哀母氏，蒸蒸圣慈。",
      "震动擗摽，何痛如之。",
      "魂而有灵，岂不慕思。",
      "嗟哉往矣，当复何时。"
    ]
  },
  {
    "id": "be1436a900dc8f35ac6f81b7ca733be8",
    "title": "京陵公主女王氏哀辞",
    "authorName": "潘岳",
    "authorId": "be1436a900dc8f353cec07e994f6d7e0",
    "dynasty": "晋",
    "content": [
      "猗欤公子，季女惟王。",
      "生自洪胄，禀兹义方。",
      "盻倩粲丽，窈窕淑良。",
      "如彼春兰，吐葩含芳。",
      "葩以霜陨，芳以歇尽。",
      "彼苍者天，胡宁斯忍。",
      "曾未弱笄，无疾而陨。",
      "官朝震惊，靡人不愍。",
      "嗟尔母氏，劬劳抚鞠。",
      "恩斯勤斯，是长是育。",
      "帷屏媚子，奄离顾复。",
      "哀无废心，涕不辍目。",
      "于以祖之，于掖庭闺。",
      "于以送之，陵岗崔嵬。",
      "仆马回春，旗旐旋飞。",
      "夕阳失映，晴鸟忘归。",
      "皎皎霄月，载盈载微。",
      "冥冥公子，一往不追。",
      "长夜无旦，孤魂曷依。"
    ]
  },
  {
    "id": "be1436a900dc8f35a69284b5a8991de8",
    "title": "为杨长文作弟仲武哀祝文",
    "authorName": "潘岳",
    "authorId": "be1436a900dc8f353cec07e994f6d7e0",
    "dynasty": "晋",
    "content": [
      "悠悠上天，我独何辜。",
      "祖考早世，昆弟幼孤。",
      "备尝艰毒，同集蓼荼。",
      "父兮生我，过庭靡闻。",
      "母兮鞠我，宁一苦卒。",
      "日顾日复，我弟我身。",
      "并自垂发，越于成人。",
      "浚哲聪朗，纯粹温良。",
      "烈烈清风，邦族之望。",
      "母氏劬劳，庶尔之报。",
      "彼苍者天，子何不吊。",
      "歼我令弟，穷泉是造。",
      "无父何怙，无弟何友。",
      "茕茕此身，哀哀慈母。",
      "烦冤痛毒，抚心思咎。",
      "哀尔薄佑，逢家多阻。",
      "弱冠未室，盛年绝绪。",
      "丧庭寥廓，卢位无主。",
      "冥冥长夜，窈窕玄宇。",
      "当复何时，见我仲武。",
      "于以祔之，于其王父。",
      "魂而有灵，神其宁处。"
    ]
  },
  {
    "id": "be1436a91303a00424e76092b71339ef",
    "title": "大道曲",
    "authorName": "谢尚",
    "authorId": "be1436a91303a004a8c88a00fb7b9ffa",
    "dynasty": "晋",
    "content": [
      "青阳二三月，柳青桃复红。",
      "车马不相识，音落黄埃中。"
    ]
  },
  {
    "id": "be1436a9207f91204adf2a8ef039b344",
    "title": "桃叶歌三首 其三",
    "authorName": "王献之",
    "authorId": "be1436a9207f9120b3967a0e39461a19",
    "dynasty": "晋",
    "content": [
      "桃叶映红花，无风自婀娜。",
      "春花映何限，感郎独采我。"
    ]
  },
  {
    "id": "be1436a9207f9120fdbd63def0be661b",
    "title": "桃叶歌三首 其二",
    "authorName": "王献之",
    "authorId": "be1436a9207f9120b3967a0e39461a19",
    "dynasty": "晋",
    "content": [
      "桃叶复桃叶，桃叶连桃根。",
      "相怜两乐事，独使我殷勤。"
    ]
  },
  {
    "id": "be1436a9220c7548bee1ae43acf8bd37",
    "title": "杂诗十首",
    "authorName": "张协",
    "authorId": "be1436a9220c7548d1457b72d1457b72",
    "dynasty": "晋",
    "content": [
      "【其一】",
      "秋夜凉风起，清气荡暄浊。",
      "蜻蛚吟阶下，飞蛾拂明烛。",
      "君子从远役，佳人守茕独。",
      "离居几何时，钻燧忽改木。",
      "房栊无行迹，庭草萋以绿。",
      "青苔依空墙，蜘蛛网四屋。",
      "感物多所怀，沈忧结心曲。",
      "【其二】",
      "大火流坤维，白日驰西陆。",
      "浮阳映翠林，回飚扇绿竹。",
      "飞雨洒朝兰，轻露栖业菊。",
      "龙蛰暄气凝，天高万物肃。",
      "弱条不重结，芳蕤岂再馥。",
      "人生瀛海内，忽如鸟过目。",
      "川上之欢逝，前修以自勖。",
      "【其三】",
      "金风扇素节，丹霞启阴期。",
      "腾云似涌烟，密雨如散丝。",
      "寒花发黄采，秋草含录滋。",
      "闲居玩万物，离群恋所思。",
      "案无萧氏牍，庭无贡公綦。",
      "高尚遗王侯，道积自成基。",
      "至人不婴物，馀风足染时。",
      "【其四】",
      "朝霞迎白日，丹气临旸谷。",
      "翳翳结繁云，森森散雨足。",
      "轻风摧劲草，凝霜竦高木。",
      "密叶日夜疏，丛林森如束。",
      "畴昔叹时迟，晚节悲年促。",
      "岁暮怀百忧，将从季主卜。",
      "【其五】",
      "昔我资章甫，聊以适诸越。",
      "行行入幽荒，瓯骆从祝发。",
      "穷年非所用，此货将安设。",
      "瓴甋夸玙璠，鱼目笑明月。",
      "不见郢中歌，能否居然别。",
      "阳春无和者，巴人皆下节。",
      "流俗多昏迷，此理谁能察。",
      "【其六】",
      "朝登鲁阳关，狭路峭且深。",
      "流涧万馀丈，围木数千寻。",
      "咆虎响穷山，鸣鹤聒空林。",
      "凄风为我啸，百籁坐自吟。",
      "感物多思情，在险易常心。",
      "劫来戒不虞，挺辔越飞岑。",
      "王阳驱九折，周文走岑崟。",
      "经阻贵勿迟，此理著来今。",
      "【其七】",
      "此乡非吾地，此郭非吾城。",
      "羁旅无定心，翩翩如悬旌。",
      "出睹军马阵，入闻鞞鼓声。",
      "常惧羽檄飞，神武一朝征。",
      "长铗鸣鞘中，烽火列边亭。",
      "舍我衡门衣，更被缦胡缨。",
      "畴昔怀微志，帷幕窃所经。",
      "何必操干戈，堂上有奇兵。",
      "折冲樽俎间，制胜在两楹。",
      "巧迟不足称，拙速乃垂名。",
      "【其八】",
      "述职投边城，羁束戎旅间。",
      "下车如昨日，望舒四五圆。",
      "借问此何时，胡蝶飞南园。",
      "流波恋旧浦，行云思故山。",
      "闽越衣文蛇，胡马愿度燕。",
      "风土安所习，由来有固然。",
      "【其九】",
      "结宇穷冈曲，耦耕幽薮阴。",
      "荒庭寂以间，幽岫峭且深。",
      "凄风起东谷，有渰兴南岑。",
      "虽无箕毕期，肤寸自成霖。",
      "泽雉登垄雊，寒猿拥条吟。",
      "溪壑无人迹，荒楚郁萧森。",
      "投耒循岸垂，时闻樵采音。",
      "重基可拟志，回渊可比心。",
      "养真尚我为，道胜贵陆沈。",
      "游思竹素园，寄辞翰墨林。",
      "【其十】",
      "墨蜧跃重渊，商羊舞野庭。",
      "飞廉应南箕，丰隆迎号屏。",
      "云根临八极，雨足洒四溟。",
      "霖沥过二旬，散漫亚九龄。",
      "阶下伏拉涌，堂上水衣生。",
      "洪潦浩方割，人怀昏垫情。",
      "沈液漱陈根，绿叶腐秋茎。",
      "里无曲突烟，路无行轮声。",
      "环堵自颓毁，垣闾不隐形。",
      "尺烬重寻桂，红粒贵瑶琼。",
      "君子守固穷，在约不爽贞。",
      "虽荣田方赠，惭为沟壑名。",
      "取志於陵子，比足黔娄生。"
    ]
  },
  {
    "id": "be1436a925e3d9cd651a829571843460",
    "title": "游西池",
    "authorName": "谢混",
    "authorId": "be1436a925e3d9cdd1457b72b9228e09",
    "dynasty": "晋",
    "content": [
      "悟彼蟋蟀唱，信此劳者歌。",
      "有来岂不疾，良游常蹉跎。",
      "逍遥越城肆，愿言屡经过。",
      "回阡被陵阙，高台眺飞霞。",
      "惠风荡繁囿，白云屯曾阿。",
      "景昃鸣禽集，水木湛清华。",
      "褰裳顺兰沚，徙倚引芳柯。",
      "美人愆岁月，迟暮独如何？",
      "无为牵所思，南荣戒其多。"
    ]
  },
  {
    "id": "be1436a92623ff3d010d711b0c6208c4",
    "title": "重赠卢谌",
    "authorName": "刘琨",
    "authorId": "be1436a92623ff3d7f100b7b432aca3a",
    "dynasty": "晋",
    "content": [
      "握中有悬璧，本自荆山璆。",
      "惟彼太公望，昔在渭滨叟。",
      "邓生何感激，千里来相求。",
      "白登幸曲逆，鸿门赖留侯。",
      "重耳任五贤，小白相射钩。",
      "苟能隆二伯，安问党与仇？",
      "中夜抚枕叹，相与数子游。",
      "吾衰久矣夫，何其不梦周？",
      "谁云圣达节，知命故不忧？",
      "宣尼悲获麟，西狩涕孔丘。",
      "功业未及建，夕阳忽西流。",
      "时哉不我与，去乎若云浮。",
      "朱实陨劲风，繁英落素秋。",
      "狭路倾华盖，骇驷摧双辀。",
      "何意百炼刚，化为绕指柔。"
    ]
  },
  {
    "id": "be1436a92623ff3d026d08eed2c0f281",
    "title": "扶风歌",
    "authorName": "刘琨",
    "authorId": "be1436a92623ff3d7f100b7b432aca3a",
    "dynasty": "晋",
    "content": [
      "朝发广莫门，暮宿丹水山。",
      "左手弯繁弱，右手挥龙渊。",
      "顾瞻望宫阙，俯仰御飞轩。",
      "据鞍长叹息，泪下如流泉。",
      "系马长松下，废鞍高岳头。",
      "烈烈悲风起，泠泠涧水流。",
      "挥手长水流，挥手长相谢。",
      "哽咽不能言，浮云为我结。",
      "归鸟为我旋，去家日已远。",
      "安知存与亡，慷慨穷林中。",
      "抱膝独摧藏，麋鹿游我前。",
      "猨猴戏我侧，资粮既乏尽。",
      "薇蕨安可食，揽辔命徒侣。",
      "吟啸绝岩中，君子道微矣。",
      "夫子故有穷，惟昔李骞期。",
      "寄在匈奴庭，忠信反获罪。",
      "汉武不见明，我欲竟此曲。",
      "此曲悲且长，弃置勿重陈。",
      "重陈令心伤。"
    ]
  },
  {
    "id": "be1436a92d2f277d1592b05f615f4c07",
    "title": "为顾彦先赠妇往返诗四首",
    "authorName": "陆云",
    "authorId": "be1436a92d2f277d36660e5911b9842e",
    "dynasty": "晋",
    "content": [
      "【其一】",
      "我在三川阳，子居五湖阴。",
      "山海一何旷，譬彼飞与沈。",
      "目想清惠姿，耳存淑媚音。",
      "独寐多远念，寤言抚空衿。",
      "彼美同怀子，非尔谁为心。",
      "【其二】",
      "悠悠君行迈，茕茕妾独止。",
      "山河安可逾，永路隔万里。",
      "京师多妖冶，粲粲都人子。",
      "雅步袅纤腰，巧笑发皓齿。",
      "佳丽良可美，衰贱焉足纪。",
      "远蒙眷顾言，衔恩非望始。",
      "【其三】",
      "翩翩飞蓬征，郁郁寒木荣。",
      "游止固殊性，浮沉岂一情。",
      "隆爱结在昔，信誓贯三灵。",
      "秉心金石固，岂从时俗倾。",
      "美目逝不顾，纤腰徒盈盈。",
      "何用结中款，仰指北辰星。",
      "【其四】",
      "浮海难为水，游林难为观。",
      "容色贵及时，朝华忌日晏。",
      "皎皎彼姝子，灼灼怀春粲。",
      "西城善稚舞，总章饶清弹。",
      "鸣簧发丹唇，朱弦绕素腕。",
      "轻裾犹电挥，双袂如霞散。",
      "华容溢藻幄，哀响入云汉。",
      "知音世所希，非君谁能赞。",
      "弃置北辰星，问此玄龙焕。",
      "时暮复何言，华落理必贱。"
    ]
  },
  {
    "id": "be1436a92d2f277d9c98532191ae2a3a",
    "title": "答兄平原诗",
    "authorName": "陆云",
    "authorId": "be1436a92d2f277d36660e5911b9842e",
    "dynasty": "晋",
    "content": [
      "悠悠涂可极，别促怨会长。",
      "衔思恋行迈，兴言在临觞。",
      "南津有绝济，北渚无河梁。",
      "神往同逝感，形留悲参商。",
      "衡轨若殊迹，牵牛非服箱。"
    ]
  },
  {
    "id": "be1436a92d2f277d9c985321c09f4caf",
    "title": "答兄平原诗",
    "authorName": "陆云",
    "authorId": "be1436a92d2f277d36660e5911b9842e",
    "dynasty": "晋",
    "content": [
      "伊我世族，太极降精。",
      "昔在上代，轩虞笃生。",
      "厥生伊何，流祚万龄。",
      "南岳有神，乃降厥灵。",
      "诞钟祖考，彻兹神明。",
      "运步玉衡，仰和太清。",
      "宾御四门，旁穆紫庭。",
      "紫庭既穆，威声爰振。",
      "厥振伊何，播化殊邻。",
      "清风攸被，率土归仁。",
      "彤弧所弯，万里无尘。",
      "功昭王府，帝庸厥勋。",
      "黄钺授征，锡命频繁。",
      "阚如虓虎，肃兹三军。",
      "光若辰跱，亮彼公门。",
      "仍世上司，芳流庆云。",
      "纯和所产，爰育仁昆。",
      "诞丰岐嶷，实昭令闻。",
      "令闻伊何，休音允臧。",
      "先公克构，乃崇斯堂。",
      "耀颖上京，发迹扶桑。",
      "戎车出征，时惟鹰扬。",
      "膺扬既昭，勋庸克迈。",
      "天子命我，镇弼于外。",
      "代作擀城，以表南裔。",
      "降灾匪蠲，景命颠沛。",
      "惟我贤昆，天姿秀生。",
      "含奇播越，明德惟馨。",
      "太阳散气，乃禀厥和。",
      "山川垂度，爰则厥遐。",
      "厥遐伊何，惟光惟大。",
      "惟大伊何，如岱如渭。",
      "恢此广渊，廓彼洪懿。",
      "弘道惇德，渊哉为器。",
      "统我先基，弱冠慷慨。",
      "将弘祖业，实崇奕世。",
      "咨予顽曚，蕞尔弱才。",
      "沈耀玄渚，挹庇云淇。",
      "陶化靡移，固陋于兹。",
      "瞻仰洪范，实忝先基。",
      "巍巍先基，重规累构。",
      "赫赫重光，遐风激鹜。",
      "昔我先公，爰造斯猷。",
      "今我六蔽，匪崇克扶。",
      "悠悠大道，载邈载遐。",
      "洋洋渊源，如海如河。",
      "昔我先公，斯纲斯纪。",
      "今我末嗣，乃倾乃圮。",
      "世业之颓，自予小子。",
      "仰愧灵丘，衔忧没齿。",
      "忧怀惟何，顾景惟尘。",
      "峨峨高踪，眇眇贸辰。",
      "明德继体，莫非哲人。",
      "今我顽鄙，规范靡遵。",
      "仍世载德，荒之予身。",
      "莫峻匪岳，有俊斯登。",
      "莫高匪云，有翼斯凌。",
      "矧我成基，匪克阶升。",
      "玄黄长坂，载寐载兴。",
      "岂敢惮行，哀此负乘。",
      "芒芒高山，自予颓之。",
      "济济德义，匪我怀之。",
      "终衔永负，于其愧而。",
      "昔予言旷，泛舟东川。",
      "衔忧告辞，挥泪海滨。",
      "羲阳趣驾，炎华电征。",
      "自我不见，邈哉八龄。",
      "悠思回望，寤言通灵。",
      "昔我往矣，辰在东嵎。",
      "今我于兹，日薄桑榆。",
      "衔艰遘愍，困瘁殷忧。",
      "哀矣我世，匪蒙灵休。",
      "开元迄兹，天迭兴微。",
      "震风隐骇，海水群飞。",
      "王旅南征，阐耀灵威。",
      "予昆乃播，爰集朔土。",
      "载离永久，其毒太苦。",
      "上帝休命，驾言其归。",
      "多我遘愍，振荡朔垂。",
      "羁系殊俗，初愿用违。",
      "严驾东征，肃迈林野。",
      "夕秣乘马，朝整仆旅。",
      "矫矫乘马，载驱载驰。",
      "漫漫长路，或降或阶。",
      "晨风夙零，朝不皇饥。",
      "倾景儵坠，夕不存罢。",
      "虽有丰草，匪释奔驷。",
      "虽有重阴，匪遑假寐。",
      "茕茕仆夫，悠悠遄征。",
      "经彼乔木，有鸟嘤呜。",
      "微物识侪，矧伊有情。",
      "乐兹棠棣，实欢友生。",
      "既至既觐，滞思旷年。",
      "年在旷纪，觐未浃辰。",
      "恨其永怀，忧心孔艰。",
      "天地永久，命也难长。",
      "生民忽霍，曷云其常。",
      "我之既存，靡绩靡纪。",
      "乾坤难并，寂焉其已。",
      "生若电激，没若川征。",
      "存愧松柏，逝惭生灵。",
      "匪吝性命，实悼徒生。",
      "苟克析薪，岂惮冥冥。",
      "瞻企皇极，徼福上天。",
      "冀我友生，要期永年。",
      "昔我先公，邦国攸兴。",
      "今我家道，绵绵莫承。",
      "昔我昆弟，如鸾如龙。",
      "今我友生，凋俊坠雄。",
      "家哲永徂，世业长终。",
      "华堂倾构，广宅颓墉。",
      "高门降衡，修庭树蓬。",
      "感物悲怀，怆矣其伤。",
      "惇仁泛爱，锡予好音。",
      "晞光怀宝，焕若南金。",
      "披华玩藻，晔若翰林。",
      "咏彼清声，被之瑟琴。",
      "味此殊响，慰之予心。",
      "弘懿忘鄙，命之反覆。",
      "敢投挑李，以报宝玉。",
      "冀凭光益，编诸末录。"
    ]
  },
  {
    "id": "be1436a92d2f277dee5998d2788636bc",
    "title": "赠郑曼季诗四首·谷风",
    "authorName": "陆云",
    "authorId": "be1436a92d2f277d36660e5911b9842e",
    "dynasty": "晋",
    "content": [
      "习习谷风，扇此暮春。",
      "玄泽坠润，灵华烟煴。",
      "高山炽景，乔木兴繁。",
      "兰波清涌，芳浒增源。",
      "感物兴想，念我怀人。",
      "习习谷风，载穆其音。",
      "流芳鼓物，清尘拂林。",
      "霖雨嘉播，有渰凄阴。",
      "归鸿逝矣，玄鸟来吟。",
      "嗟我怀人，其居乐潜。",
      "明发有想，如结予心。",
      "习习谷风，以温以凉。",
      "玄黄交泰，品物含章。",
      "潜介渊跃，飞鸟云翔。",
      "嗟我怀人，在津之梁。",
      "明发有思，凌波褰裳。",
      "习习谷风，有集惟乔。",
      "嗟我怀人，于焉逍遥。",
      "鸾栖高冈，耳想云韶。",
      "拊翼坠夕，和鸣兴朝。",
      "我之思之，言怀其休。",
      "习习谷风，其音孔嘉。",
      "所谓伊人，在谷之阿。",
      "虎质山啸，龙辉渊播。",
      "维南有箕，匪休其和。",
      "有捄天毕，戢尔滂沱。",
      "懿厥河汉，耽彼大华。",
      "明发有怀，我劳如何。"
    ]
  },
  {
    "id": "be1436a92d2f277d5ab74a0f8740b83c",
    "title": "赠郑曼季诗四首·鸣鹤",
    "authorName": "陆云",
    "authorId": "be1436a92d2f277d36660e5911b9842e",
    "dynasty": "晋",
    "content": [
      "鸣鹤在阴，戢其左翼。",
      "肃雍和鸣，在川之域。",
      "假乐君子，祚尔明德。",
      "思乐重虚，归于其极。",
      "嗟我怀人，惟馨黍稷。",
      "鸣鹤在阴，其鸣喈喈。",
      "垂翼兰沼，濯清芳池。",
      "假乐君子，其茂猗猗。",
      "底之瑰宝，有粲琼环。",
      "乃振褧裳，袭尔好衣。",
      "嗟我怀人，启襟以晞。",
      "鸣鹤在阴，其仪蔼蔼。",
      "谓天盖高，和音于迈。",
      "假乐君子，笃膺俊乂。",
      "穆风潜烈，兴云戢薈。",
      "德茂当年，时愆嘉会。",
      "安德鞶藻，改尔缟带。",
      "嗟我怀人，心焉慷忾。",
      "鸣鹤在阴，载好其声。",
      "渐陆仪羽，遵渚回泾。",
      "假乐君子，祚之笃生。",
      "德耀有穆，如瑶如琼。",
      "视流濯发，灭景遗缨。",
      "安得风云，雨尔北冥。",
      "嗟我怀人，惟用伤情。"
    ]
  },
  {
    "id": "be1436a92d2f277d601c9ecec97b3bea",
    "title": "赠郑曼季诗四首·南衡",
    "authorName": "陆云",
    "authorId": "be1436a92d2f277d36660e5911b9842e",
    "dynasty": "晋",
    "content": [
      "南衡惟岳，峻极昊苍。",
      "瞻彼江湘，惟水泱泱。",
      "清和有合，俊乂以藏。",
      "天保定尔，茂以琼光。",
      "景秀蒙汜，颖逸扶桑。",
      "我之怀矣，休音峻扬。",
      "穆穆休音，有来肃雍。",
      "沈波涌奥，渊芳馥风。",
      "傃虚养恬，照日遗踪。",
      "考槃遵渚，思乐潜龙。",
      "我之怀矣，寘尔华宫。",
      "和璧在山，荆林玉润。",
      "之子於潜，清辉远振。",
      "克称輶德，作宝有晋。",
      "和声在林，羽仪未变。",
      "我之怀矣，有客来信。",
      "风云有作，应通山渊。",
      "清琴启弹，宫商乘弦。",
      "类族知感，有命自天。",
      "夷叔希世，犹谓比肩。",
      "矧我与子，姤会斯年。",
      "我之怀居，其好缠绵。",
      "古人有言，诗以宣心。",
      "我之怀矣，在彼北林。",
      "北林何有，于焕斯文。",
      "琼瑰非宝，尺牍成珍。",
      "丰华非妙，得意惟神。",
      "河鲂登俎，遭逢清川。"
    ]
  },
  {
    "id": "be1436a92d2f277d2f7363a2c8000ac4",
    "title": "赠郑曼季诗四首·高冈",
    "authorName": "陆云",
    "authorId": "be1436a92d2f277d36660e5911b9842e",
    "dynasty": "晋",
    "content": [
      "瞻彼高冈，有猗其桐。",
      "允也君子，实宝南江。",
      "员规启裕，沈矩履方。",
      "泳此明流，清澜川通。",
      "陟彼衡林，味其回芳。",
      "馥矣回芳，绸缪中原。",
      "祁祁庶类，薄采其芬。",
      "栖迟泌丘，容与衡门。",
      "声播东汜，响溢南云。",
      "穆穆阊阖，南端启籥。",
      "庶明以庸，帝听式阙。",
      "有凤於潜，在林栖翮。",
      "非予之祚，孰与好爵。",
      "幽居玩物，顾景自颐。",
      "发愤潜帷，仿佛有思。",
      "予美亡此，终然肯来。",
      "企予与言，惟用作诗（○同上）。"
    ]
  },
  {
    "id": "be1436a9387a63ed883e1916ce2f92b7",
    "title": "猛虎行",
    "authorName": "陆机",
    "authorId": "be1436a9387a63edb1a59b3111b9842e",
    "dynasty": "晋",
    "content": [
      "渴不饮盗泉水，热不息恶木阴。",
      "恶木岂无枝？志士多苦心。",
      "整驾肃时命，杖策将远寻。",
      "饥食猛虎窟，寒栖野雀林。",
      "日归功未建，时往岁载阴。",
      "崇云临岸骇，鸣条随风吟。",
      "静言幽谷底，长啸高山岑。",
      "急弦无懦响，亮节难为音。",
      "人生诚未易，曷云开此衿？",
      "眷我耿介怀，俯仰愧古今。"
    ]
  },
  {
    "id": "be1436a9387a63edba61433588aa6c1c",
    "title": "赴洛道中作二首·其二",
    "authorName": "陆机",
    "authorId": "be1436a9387a63edb1a59b3111b9842e",
    "dynasty": "晋",
    "content": [
      "远游越山川，山川修且广。",
      "振策陟崇丘，案辔遵平莽。",
      "夕息抱影寐，朝徂衔思往。",
      "顿辔倚嵩岩，侧听悲风响。",
      "清露坠素辉，明月一何朗。",
      "抚枕不能寐，振衣独长想。"
    ]
  },
  {
    "id": "be1436a9387a63ed8cab0c08034adee0",
    "title": "赴洛道中作二首·其一",
    "authorName": "陆机",
    "authorId": "be1436a9387a63edb1a59b3111b9842e",
    "dynasty": "晋",
    "content": [
      "总辔登长路，呜咽辞密亲。",
      "借问子何之？世网婴我身。",
      "永叹遵北渚，遗思结南津。",
      "行行遂已远，野途旷无人。",
      "山泽纷纡馀，林薄杳阡眠。",
      "虎啸深谷底，鸡鸣高树巅。",
      "哀风中夜流，孤兽更我前。",
      "悲情触物感，沉思郁缠绵。",
      "伫立望故乡，顾影凄自怜。"
    ]
  },
  {
    "id": "be1436a9387a63ed3d5c5cc9cd2588c0",
    "title": "塘上行",
    "authorName": "陆机",
    "authorId": "be1436a9387a63edb1a59b3111b9842e",
    "dynasty": "晋",
    "content": [
      "江蓠生幽渚，微芳不足宣。",
      "被蒙风雨会，移居华池边。",
      "发藻玉台下，垂影沧浪渊。",
      "沾润既已渥，结根奥且坚。",
      "四节逝不处，繁华难久鲜。",
      "淑气与时殒，馀芳随风捐。",
      "天道有迁易，人理无常全。",
      "男欢智倾愚，女爱衰避妍。",
      "不惜微躯退，但惧苍蝇前。",
      "愿君广末光，照妾薄暮年。"
    ]
  },
  {
    "id": "be1436a9387a63ed2b61fc2c8d881ece",
    "title": "百年歌十首 ",
    "authorName": "陆机",
    "authorId": "be1436a9387a63edb1a59b3111b9842e",
    "dynasty": "晋",
    "content": [
      "【其一】",
      "一十时。",
      "颜如蕣华晔有晖。",
      "体如飘风行如飞。",
      "娈彼孺子相追随。",
      "终朝出游薄暮归。",
      "六情逸豫心无违。",
      "清酒将炙奈乐何。",
      "清酒将炙奈乐何。",
      "【其二】",
      "二十时。",
      "肤体彩泽人理成。",
      "美目淑貌灼有荣。",
      "被服冠带丽且清。",
      "光车骏马游都城。",
      "高谈雅步何盈盈。",
      "清酒将炙奈乐何。",
      "清酒将炙奈乐何。",
      "【其三】",
      "三十时。",
      "行成名立有令闻。",
      "力可扛鼎志干云。",
      "食如漏卮气如熏。",
      "辞家观国综典文。",
      "高冠素带焕翩纷。",
      "清酒将炙奈乐何。",
      "清酒将炙奈乐何。",
      "【其四】",
      "四十时。",
      "体力克壮志方刚。",
      "跨州越郡还帝乡。",
      "出入承明拥大珰。",
      "清酒将炙奈乐何。",
      "清酒将炙奈乐何。",
      "【其五】",
      "五十时。",
      "荷旄仗节镇邦家。",
      "鼓钟嘈囋赵女歌。",
      "罗衣綷粲金翠华。",
      "言笑雅舞相经过。",
      "清酒将炙奈乐何。",
      "清酒将炙奈乐何。",
      "【其六】",
      "六十时。",
      "年亦耆艾业亦隆。",
      "骖驾四牡入紫宫。",
      "轩冕婀那翠云中。",
      "子孙昌盛家道丰。",
      "清酒将炙奈乐何。",
      "清酒将炙奈乐何。",
      "【其七】",
      "七十时。",
      "精爽颇损膂力愆。",
      "清水明镜不欲观。",
      "临乐对酒转无欢。",
      "揽形修发独长叹。",
      "【其八】",
      "八十时。",
      "明已损目聪去耳。",
      "前言往行不复纪。",
      "辞官致禄归桑梓。",
      "安车驷马入旧里。",
      "乐事告终忧事始。",
      "【其九】",
      "九十时。",
      "日告耽瘁月告衰。",
      "形体虽是志意非。",
      "言多谬误心多悲。",
      "子孙朝拜或问谁。",
      "指景玩日虑安危。",
      "感念平生泪交挥。",
      "【其十】",
      "百岁时。",
      "盈数已登肌肉单。",
      "四支百节还相患。",
      "目若浊镜口垂涎。",
      "呼吸颦蹙反侧难。",
      "茵褥滋味不复安。"
    ]
  },
  {
    "id": "be1436a9387a63edc4bf51e09d5b7baf",
    "title": "短歌行",
    "authorName": "陆机",
    "authorId": "be1436a9387a63edb1a59b3111b9842e",
    "dynasty": "晋",
    "content": [
      "置酒高堂，悲歌临觞。",
      "人寿几何，逝如朝霜。",
      "时无重至，华不再阳。",
      "蘋以春晖，兰以秋芳。",
      "来日苦短，去日苦长。",
      "今我不乐，蟋蟀在房。",
      "乐以会兴，悲以别章。",
      "岂曰无感，忧为子忘。",
      "我酒既旨，我肴既臧。",
      "短歌有咏，长夜无荒。"
    ]
  },
  {
    "id": "be1436a9387a63edca1dde753cb80e0b",
    "title": "君子行",
    "authorName": "陆机",
    "authorId": "be1436a9387a63edb1a59b3111b9842e",
    "dynasty": "晋",
    "content": [
      "天道夷且简，人道险而难。",
      "休咎相乘蹑，翻覆若波澜。",
      "去疾苦不远，疑似实生患。",
      "近火固宜热，履冰岂恶寒。",
      "掇蜂灭天道，拾尘惑孔颜。",
      "逐臣尚何有，弃友焉足叹。",
      "福钟恒有兆，祸集非无端。",
      "天损未易辞，人益犹可欢。",
      "朗鉴岂远假，取之在倾冠。",
      "近情苦自信，君子防未然。"
    ]
  },
  {
    "id": "be1436a9387a63ed5f141922555b0136",
    "title": "拟西北有高楼诗",
    "authorName": "陆机",
    "authorId": "be1436a9387a63edb1a59b3111b9842e",
    "dynasty": "晋",
    "content": [
      "高楼一何峻，迢迢峻而安。",
      "绮窗出尘冥，飞陛蹑云端。",
      "佳人抚琴瑟，纤手清且闲。",
      "芳气随风结，哀响馥若兰。",
      "玉容谁能顾，倾城在一弹。",
      "伫立望日昃，踯躅再三叹。",
      "不怨伫立久，但愿歌者欢。",
      "思驾归鸿羽，比翼双飞翰。"
    ]
  },
  {
    "id": "be1436a9387a63ed869f3706fea023cc",
    "title": "为顾彦先赠妇诗二首",
    "authorName": "陆机",
    "authorId": "be1436a9387a63edb1a59b3111b9842e",
    "dynasty": "晋",
    "content": [
      "【其一】",
      "辞家远行游，悠悠三行里。",
      "京洛多风尘，素衣化为缁。",
      "循身悼忧苦，感念同怀子。",
      "隆思乱心曲，沈欢滞不起。",
      "欢沈难克兴，心乱谁为理。",
      "愿假归鸿翼，翻飞浙江汜。",
      "【其二】",
      "东南有思妇，长叹充幽闼。",
      "借问叹何为，佳人渺天末。",
      "游宦久不归，山川修且阔。",
      "形影参商乖，音息旷不达。",
      "离合非有常，譬彼弦与筈。",
      "愿保金石躯，慰妾长饥渴。"
    ]
  },
  {
    "id": "be1436a9387a63ed7ef4dff01fe0e8e8",
    "title": "长歌行",
    "authorName": "陆机",
    "authorId": "be1436a9387a63edb1a59b3111b9842e",
    "dynasty": "晋",
    "content": [
      "逝矣经天日，悲哉带地川。",
      "寸阴无停晷，尺波岂徒旋。",
      "年往迅劲矢，时来亮急弦。",
      "远期鲜克及，盈数固希全。",
      "容华夙夜零，体泽坐自捐。",
      "兹物苟难停，吾寿安得延。",
      "俯仰逝将过，倏忽几何间。",
      "慷慨亦焉诉，天道良自然。",
      "但恨功名薄，竹帛无所宣。",
      "迨及岁未暮，长歌乘我闲。"
    ]
  },
  {
    "id": "be1436a9387a63ed48478cd7bcc943e9",
    "title": "苦寒行",
    "authorName": "陆机",
    "authorId": "be1436a9387a63edb1a59b3111b9842e",
    "dynasty": "晋",
    "content": [
      "北游幽朔城，凉野多险难。",
      "俯入穷谷底，仰陟高山盘。",
      "凝冰结重磵，积雪被长峦。",
      "阴雪兴岩侧，悲风鸣树端。",
      "不睹白日景，但闻寒鸟喧。",
      "猛虎凭林啸，玄猿临岸叹。",
      "夕宿乔木下，惨怆恒鲜欢。",
      "渴饮坚冰浆，饥待零露餐。",
      "离思固已久，寤寐莫与言。",
      "剧哉行役人，慊慊恒苦寒。"
    ]
  },
  {
    "id": "be1436a9387a63ed0aaad910aa039666",
    "title": "招隐诗",
    "authorName": "陆机",
    "authorId": "be1436a9387a63edb1a59b3111b9842e",
    "dynasty": "晋",
    "content": [
      "明发心不夷，振衣聊踯躅。",
      "踯躅欲安之，幽人在浚谷。",
      "朝采南涧藻，夕息西山足。",
      "轻条象云构，密叶成翠幄。",
      "激楚伫兰林，回芳薄秀木。",
      "山溜何泠泠，飞泉漱鸣玉。",
      "哀音附灵波，颓响赴曾曲。",
      "至乐非有假，安事浇淳朴。",
      "富贵苟难图，税驾从所欲。"
    ]
  },
  {
    "id": "be1436a9387a63ed20c22033ca654694",
    "title": "门有车马客行",
    "authorName": "陆机",
    "authorId": "be1436a9387a63edb1a59b3111b9842e",
    "dynasty": "晋",
    "content": [
      "门有车马客，驾言发故乡。",
      "念君久不归，濡迹涉江湘。",
      "投袂赴门涂，揽衣不及裳。",
      "拊膺携客泣，掩泪叙温凉。",
      "借问邦族间，恻怆论存亡。",
      "亲友多零落，旧齿皆凋丧。",
      "市朝互迁易，城阙或丘荒。",
      "坟垄日月多，松柏郁茫茫。",
      "天道信崇替，人生安得长。",
      "慷慨惟平生，俯仰独悲伤。"
    ]
  },
  {
    "id": "be1436a9387a63ed8ed6173fa48610fc",
    "title": "梁甫吟",
    "authorName": "陆机",
    "authorId": "be1436a9387a63edb1a59b3111b9842e",
    "dynasty": "晋",
    "content": [
      "玉衡固已骖，羲和若飞凌。",
      "四运循环转，寒暑自相承。",
      "冉冉年时暮，迢迢天路征。",
      "招摇东北指，大火西南升。",
      "悲风无绝响，玄云互相仍。",
      "丰水凭川结，零露弥天凝。",
      "年命特相逝，庆云鲜克乘。",
      "履信多愆期，思顺焉足凭。",
      "慷慨临川响，非此孰为兴。",
      "哀吟梁甫颠，慷慨独抚膺。"
    ]
  },
  {
    "id": "be1436a9387a63ed79ca6e9fdf35d35d",
    "title": "拟东城一何高诗",
    "authorName": "陆机",
    "authorId": "be1436a9387a63edb1a59b3111b9842e",
    "dynasty": "晋",
    "content": [
      "西山何其峻，层曲郁崔嵬。",
      "零露弥天坠，蕙叶凭林衰。",
      "寒暑相因袭，时逝忽如颓。",
      "三闾结飞辔，大耋嗟落晖。",
      "曷为牵世务，中心若有违。",
      "京洛多妖丽，玉颜侔琼蕤。",
      "闲夜抚鸣琴，惠音清且悲。",
      "长歌赴促节，哀响逐高徽。",
      "一唱万夫叹，再唱梁尘飞。",
      "思为河曲鸟，双游沣水湄。"
    ]
  },
  {
    "id": "be1436a9387a63edb39f5892c4c566cb",
    "title": "顺东西门行",
    "authorName": "陆机",
    "authorId": "be1436a9387a63edb1a59b3111b9842e",
    "dynasty": "晋",
    "content": [
      "出西门，望天庭。阳谷既虚崦嵫盈。",
      "感朝露，悲人生。逝者若斯安得停。",
      "桑枢戒，蟋蟀鸣。我今不乐岁聿征。",
      "迨未暮，及时平。置酒高堂宴友生。",
      "激朗笛，弹哀筝。取乐今日尽欢情。"
    ]
  },
  {
    "id": "be1436a9387a63ed3fba326c58c3d401",
    "title": "吴趋行",
    "authorName": "陆机",
    "authorId": "be1436a9387a63edb1a59b3111b9842e",
    "dynasty": "晋",
    "content": [
      "楚妃且勿叹，齐娥且莫讴。",
      "四坐并清听，听我歌吴趋。",
      "吴趋自有始，请从阊门起。",
      "阊门何峨峨，飞阁跨通波。",
      "重栾承游极，回轩启曲阿。",
      "蔼蔼庆云被，泠泠鲜风通。",
      "山泽多藏育，土风清且嘉。",
      "泰伯导仁风，仲雍扬其波。",
      "穆穆延陵子，灼灼光诸华。",
      "王迹隤阳九，帝功兴四遐。",
      "大皇自富春，矫手顿世罗。",
      "邦彦应运兴，粲若春林葩。",
      "属城咸有士，吴邑最为多。",
      "八族未足侈，四姓实名家。",
      "文德熙淳懿，武功侔山河。",
      "礼让何济济，流化自滂沱。",
      "淑美难穷纪，商榷为此歌。"
    ]
  },
  {
    "id": "be1436a9387a63edc76ed80ae3486054",
    "title": "拟明月何皎皎诗",
    "authorName": "陆机",
    "authorId": "be1436a9387a63edb1a59b3111b9842e",
    "dynasty": "晋",
    "content": [
      "安寝北堂上，明月入我牖。",
      "照之有余辉，揽之不盈手。",
      "凉风绕曲房，寒蝉鸣高柳。",
      "踟蹰感节物，我行永已久。",
      "游宦会无成，离思难常守。"
    ]
  },
  {
    "id": "be1436a9387a63ed0aaad91006429a36",
    "title": "招隐诗",
    "authorName": "陆机",
    "authorId": "be1436a9387a63edb1a59b3111b9842e",
    "dynasty": "晋",
    "content": [
      "驾言寻飞遁。山路郁盘桓。",
      "芳兰振蕙叶。玉泉涌微澜。",
      "嘉卉献时服。灵术进朝飡。",
      "寻山求逸民。穹谷幽且遐。",
      "清泉荡玉渚。文鱼跃中波。"
    ]
  },
  {
    "id": "be1436a9518b767f6d6bc5a05e38e910",
    "title": "轻薄篇",
    "authorName": "张华",
    "authorId": "be1436a9518b767fbe83ab3e94f6d7e0",
    "dynasty": "晋",
    "content": [
      "末世多轻薄，骄代好浮华。",
      "志意既放逸，赀财亦丰奢。",
      "被服极纤丽，肴膳尽柔嘉。",
      "僮仆馀梁肉，婢妾蹈绫罗。",
      "文轩树羽盖，乘马鸣玉珂。",
      "横簪刻玳瑁，长鞭错象牙。",
      "足下金鑮履，手中双莫邪。",
      "宾从焕络绎，侍御何芬葩。",
      "朝与金张期，暮宿许史家。",
      "甲笫面长街，朱门赫嵯峨。",
      "苍梧竹叶青，宜城九酝醝。",
      "浮醪随觞转，素蚁自跳波。",
      "美女兴齐赵，妍唱出西巴。",
      "一顾倾城国，千金不足多。",
      "北里献奇舞，大陵奏名歌。",
      "新声逾激楚，妙妓绝阳阿。",
      "玄鹤降浮云，鱏鱼跃中河。",
      "墨翟且停车，展季犹咨嗟。",
      "淳于前行酒，雍门坐相和。",
      "孟公结重关，宾客不得蹉。",
      "三雅来何迟？耳热眼中花。",
      "盘案互交错，坐席咸喧哗。",
      "簪珥或堕落，冠冕皆倾斜。",
      "酣饮终日夜，明灯继朝霞。",
      "绝缨尚不尤，安能复顾他？",
      "留连弥信宿，此欢难可过。",
      "人生若浮寄，年时忽蹉跎。",
      "促促朝露期，荣乐遽几何？",
      "念此肠中悲，涕下自滂沱。",
      "但畏执法吏，礼防且切蹉。"
    ]
  },
  {
    "id": "be1436a9518b767fc3eab759784a9256",
    "title": "情诗五首",
    "authorName": "张华",
    "authorId": "be1436a9518b767fbe83ab3e94f6d7e0",
    "dynasty": "晋",
    "content": [
      "【其一】",
      "北方有佳人，端坐鼓鸣琴。",
      "终晨抚管弦，日夕不成音。",
      "忧来结不解，我思存所钦。",
      "君子寻时役，幽妾怀苦心。",
      "初为三载别，于今久滞淫。",
      "昔耶生户牖，庭内自成阴。",
      "翔鸟鸣翠偶，草虫相和吟。",
      "心悲易感激，俯仰泪流衿。",
      "愿托晨风翼，束带侍衣衾。",
      "【其二】",
      "明月曜清景，昽光照玄墀。",
      "幽人守静夜，回身入空帷。",
      "束带俟将朝，廓落晨星稀。",
      "寐假交精爽，觌我佳人姿。",
      "巧笑媚欢靥，联娟眸与眉。",
      "寤言增长叹，凄然心独悲。",
      "【其三】",
      "清风动帷帘，晨月叹幽房。",
      "佳人处遐远，兰室无容光。",
      "襟怀拥虚景，轻衾覆空床。",
      "居欢惜夜促，在戚怨宵长。",
      "拊枕独啸叹，感慨心内伤。",
      "【其四】",
      "君居北海阳，妾在江南阴。",
      "悬邈修涂远，山川阻且深。",
      "承欢注隆爱，结分投所钦。",
      "衔恩笃守义，万里托微心。",
      "【其五】",
      "游目四野外，逍遥独延伫。",
      "兰蕙缘清渠，繁华荫绿渚。",
      "佳人不在兹，取此欲谁与。",
      "巢居知风寒，穴处识阴雨。",
      "不曾远别离，安知慕俦侣。"
    ]
  },
  {
    "id": "be1436a9518b767f7c0c9733062c3642",
    "title": "杂诗三首",
    "authorName": "张华",
    "authorId": "be1436a9518b767fbe83ab3e94f6d7e0",
    "dynasty": "晋",
    "content": [
      "【其一】",
      "晷度随天运，四时互相承。",
      "东壁正昏中，涸阴寒节升。",
      "繁霜降当夕，悲风中夜兴。",
      "朱火青无光，兰膏坐自凝。",
      "重衾无暖气，挟纩如怀冰。",
      "伏枕终遥昔，寤言莫予应。",
      "永思虑崇替，慨然独拊膺。",
      "【其二】",
      "逍遥游春宫，容与缘池阿。",
      "白蘋齐素叶，朱草茂丹华。",
      "微风摇蕖若，层波动芰荷。",
      "荣彩曜中林，流馨入绮罗。",
      "王孙游不归，修路邈以遐。",
      "谁与玩遗芳，伫立独咨嗟。",
      "【其三】",
      "荏苒日月运，寒暑忽流易。",
      "同好逝不存，迢迢远离析。",
      "房栊自来风，户庭无行迹。",
      "蒹葭生床下，蛛蝥网四壁。",
      "怀思见不隆，感物重郁积。",
      "游雁比翼翔，归鸿知接翮。",
      "来哉彼君子，无然徒自隔。"
    ]
  },
  {
    "id": "be1436a9518b767f30515d2faff0dea6",
    "title": "游侠篇",
    "authorName": "张华",
    "authorId": "be1436a9518b767fbe83ab3e94f6d7e0",
    "dynasty": "晋",
    "content": [
      "翩翩四公子，浊世称贤明。",
      "龙虎方交争，七国并抗衡。",
      "食客三千余，门下多豪英。",
      "游说朝夕至，辩士自纵横。",
      "孟尝东出关，济身由鸡鸣。",
      "信陵西反魏，秦人不窥兵。",
      "赵胜南诅楚，乃与毛遂行。",
      "黄歇北适秦，太子还入荆。",
      "美哉游侠士，何以尚四卿。",
      "我则异于是，好古师老、彭。"
    ]
  },
  {
    "id": "be1436a9518b767f9c424fa4e1a1d8dd",
    "title": "壮士篇",
    "authorName": "张华",
    "authorId": "be1436a9518b767fbe83ab3e94f6d7e0",
    "dynasty": "晋",
    "content": [
      "天地相震荡，回薄不知穷。",
      "人物禀常格，有始必有终。",
      "年时俯仰过，功名宜速崇。",
      "壮士怀愤激，安能守虚冲？",
      "乘我大宛马，抚我繁弱弓。",
      "长剑横九野，高冠拂玄穹。",
      "慷慨成素霓，啸咤起清风。",
      "震响骇八荒，奋威曜四戎。",
      "濯鳞沧海畔，驰骋大漠中。",
      "独步圣明世，四海称英雄。"
    ]
  },
  {
    "id": "be1436a9518b767f072ca6aab0db0e12",
    "title": "晋冬至初岁小会歌",
    "authorName": "张华",
    "authorId": "be1436a9518b767fbe83ab3e94f6d7e0",
    "dynasty": "晋",
    "content": [
      "日月不留，四气回周。",
      "节庆代序，万国同休。",
      "庶尹群后，奉寿升朝。",
      "我有嘉礼，式宴百僚。",
      "繁肴绮错，旨酒泉渟。",
      "笙镛和奏，磬管流声。",
      "上隆其爱，下尽其心。",
      "宣其壅滞，训之德音。",
      "乃宣乃训，配享交泰。",
      "永载仁风，长抚无外。"
    ]
  },
  {
    "id": "be1436a9567260fc1f8a45011fff7ffd",
    "title": "合欢诗五首",
    "authorName": "杨方（公回）",
    "authorId": "be1436a9567260fcb49c63fab49c63fa",
    "dynasty": "晋",
    "content": [
      "【其一】",
      "虎啸谷风起，龙跃景云浮。",
      "同声好相应，同气自相求。",
      "我情与子亲，譬如影追躯。",
      "食共并根穗，饮共连理杯。",
      "衣共双丝绢，寝共无缝裯。",
      "居愿接膝坐，行愿携手趋。",
      "子静我不动，子游我不留。",
      "齐彼同心鸟，譬此比目鱼。",
      "情至断金石，胶漆未为牢。",
      "但愿长无别，合形作一躯。",
      "生为并身物，死为同棺灰。",
      "秦氏自言至，我情不可俦。",
      "【其二】",
      "磁石引长针，阳燧下炎烟。",
      "宫商声相和，心同自相亲。",
      "我情与子合，亦如影追身。",
      "寝共织成被，絮用同功绵。",
      "暑摇比翼扇，寒坐并肩毡。",
      "子笑我必哂，子戚我无欢。",
      "来与子共迹，去与子同尘。",
      "齐彼蛩蛩兽，举动不相捐。",
      "惟愿长无别，合形作一身。",
      "生有同室好，死成并棺民。",
      "徐氏自言至，我情不可陈。",
      "【其三】",
      "独坐空室中，愁有数千端。",
      "悲响答愁叹，哀涕应苦言。",
      "彷徨四顾望，白日入西山。",
      "不睹佳人来，但见飞鸟还。",
      "飞鸟亦何乐，夕宿自作群。",
      "【其四】",
      "飞黄衔长辔，翼翼回轻轮。",
      "俯涉渌水涧，仰过九层山。",
      "修途曲且险，秋草生两边。",
      "黄华如沓金，白花如散银。",
      "青敷罗翠彩，绛葩象赤云。",
      "爰有承露枝，紫荣合素芬。",
      "扶疏垂清藻，布翘芳且鲜。",
      "目为艳彩回，心为奇色旋。",
      "抚心悼孤客，俯仰还自怜。",
      "歭𣦠向壁叹，揽笔作此文。",
      "【其五】",
      "南邻有奇树，承春挺素华。",
      "丰翘被长条，绿叶蔽朱柯。",
      "因风吐微音，芳气入紫霞。",
      "我心羡此木，愿徒著予家。",
      "夕得游其下，朝得弄其葩。",
      "尔根深且坚，予宅浅且洿。",
      "移植良无期，叹息将如何。"
    ]
  },
  {
    "id": "be1436a9583ad89e06d6382c5b3afac9",
    "title": "游仙诗十四首",
    "authorName": "郭璞",
    "authorId": "be1436a9583ad89edb8e1af0f2fc9902",
    "dynasty": "晋",
    "content": [
      "【其一】",
      "京华游侠窟，山林隐遁栖。",
      "朱门何足荣？未若托蓬莱。",
      "临源挹清波，陵冈掇丹荑。",
      "灵溪可潜盘，安事登云梯。",
      "漆园有傲吏，莱氏有逸妻。",
      "进则保龙见，退为触蕃羝。",
      "高蹈风尘外，长揖谢夷齐。",
      "【其二】",
      "青溪千馀仞，中有一道士。",
      "云生梁栋间，风出窗户里。",
      "借问此何谁，云是鬼谷子。",
      "翘迹企颖阳，临河思洗耳。",
      "阊阖西南来，潜波涣鳞起。",
      "灵妃顾我笑，粲然启玉齿。",
      "蹇修时不存，要之将谁使。",
      "【其三】",
      "翡翠戏兰苕，容色更相鲜。",
      "绿萝结高林，蒙笼盖一山。",
      "中有冥寂士，静啸抚清弦。",
      "放情凌霄外，嚼蕊挹飞泉。",
      "赤松临上游，驾鸿乘紫烟。",
      "左挹浮丘袖，右拍洪崖肩。",
      "借问蜉蝣辈，宁知龟鹤年。",
      "【其四】",
      "六龙安可顿，运流有代谢。",
      "时变感人思，已秋复愿夏。",
      "淮海变微禽，吾生独不化。",
      "虽欲腾丹溪，云螭非我驾。",
      "愧无鲁阳德，回日向三舍。",
      "临川哀年迈，抚心独悲咤。",
      "【其五】",
      "逸翮思拂霄，迅足羡远游。",
      "清源无增澜，安得运吞舟。",
      "珪璋虽特达，明月难闇投。",
      "潜颖怨清阳，陵苕哀素秋。",
      "悲来恻丹心，零泪缘缨流。",
      "【其六】",
      "杂县寓鲁门，风暖将为灾。",
      "吞舟涌海底，高浪驾蓬莱。",
      "神仙排云出，但见金银台。",
      "陵阳挹丹溜，容成挥玉杯。",
      "姮娥扬妙音，洪崖颔其颐。",
      "升降随长烟，飘飖戏九垓。",
      "奇齢迈五龙，千岁方婴孩。",
      "燕昭无灵气，汉武非仙才。",
      "【其七】",
      "晦朔如循环，月盈已复魄。",
      "蓐收清西陆，朱羲将由白。",
      "寒露拂陵苕，女萝辞松柏。",
      "蕣荣不终朝，蜉蝣岂见夕。",
      "圆丘有奇章，钟山出灵液。",
      "王孙列八珍，安期炼五石。",
      "长揖当途人，去来山林客。",
      "【其八】",
      "旸谷吐灵曜，扶桑森千丈。",
      "朱霞升东山，朝日何晃朗。",
      "回风流曲棂，幽室发逸响。",
      "悠然心永怀，眇尔自遐想。",
      "仰思举云翼，延首矫玉掌。",
      "啸傲遗世罗，纵情在独往。",
      "明道虽若昧，其中有妙象。",
      "希贤宜励德，羡鱼当结网。",
      "【其九】",
      "采药游名山，将以救年颓。",
      "呼吸玉滋液，妙气盈胸怀。",
      "登仙抚龙驷，迅驾乘奔雷。",
      "鳞裳逐电曜，云盖随风回。",
      "手顿羲和辔，足蹈阊阖开。",
      "东海犹蹄涔，昆仑蝼蚁堆。",
      "遐邈冥茫中，俯视令人哀。",
      "【其十】",
      "璇台冠昆岭，西海滨招摇。",
      "琼林笼藻映，碧树疏英翘。",
      "丹泉溧朱沫，黑水鼓玄涛。",
      "寻仙万余日，今乃见子乔。",
      "振发睎翠霞，解褐礼绛霄。",
      "总辔临少广，盘虬舞云轺。",
      "永偕帝乡侣，千齢共逍遥。",
      "【其十一】",
      "吐纳致真和，一朝忽灵蜕。",
      "飘然凌太清，眇尔景长灭。",
      "【其十二】",
      "纵酒蒙汜滨，结驾寻木末。",
      "翘手攀金梯，飞步登玉阙。",
      "左顾拥方目，右眷极朱发。",
      "【其十三】",
      "四渎流如泪，五岳罗若垤。",
      "寻我青云友，永与时人绝。",
      "【其十四】",
      "静叹亦何念，悲此妙齢逝。",
      "在世无千月，命如秋叶蔕。",
      "兰生蓬芭间，荣曜常幽翳。",
      "【其十五】",
      "登岳采五芝，涉涧将六草。",
      "散发荡玄溜，终年不华皓。",
      "【其十六】",
      "放浪林泽外，被发师岩穴。",
      "仿佛若士姿，梦想游列𡙇。",
      "【其十七】",
      "翘首望太清，朝云无增景。",
      "虽欲思灵化，龙津未易上。",
      "【其十八】",
      "安见山林士，拥膝对岩蹲。",
      "【其十九】",
      "啸嗷遗俗罗，得此生。"
    ]
  },
  {
    "id": "be1436a9583ad89e30fd9bb1ca3027e3",
    "title": "芣苢赞",
    "authorName": "郭璞",
    "authorId": "be1436a9583ad89edb8e1af0f2fc9902",
    "dynasty": "晋",
    "content": [
      "车前之草，别名芣苢。",
      "王会之云，其实如李。",
      "名之相乱，在乎疑似。"
    ]
  },
  {
    "id": "be1436a9583ad89e07f9c189f26e6c06",
    "title": "答贾九州愁",
    "authorName": "郭璞",
    "authorId": "be1436a9583ad89edb8e1af0f2fc9902",
    "dynasty": "晋",
    "content": [
      "广莫戒寒，玄英启谢。",
      "感彼时变，悲此物化。",
      "独步闲朝，哀叹静夜。",
      "德非颜原，屡空蓬舍。",
      "轻服御冬，蓝褐当夏。",
      "正未墨突，逝将命驾。",
      "幸赖吾贤，少以慰藉。",
      "顾瞻中宇，一朝分崩。",
      "天网既紊，浮鲵横腾。",
      "运首北眷，邈哉华恒。",
      "虽欲凌翥，矫翮靡登。",
      "俯惧潜机，仰虑飞罾。",
      "惟其崄哀，难辛备曾。",
      "庶睎河清，混焉未澄。",
      "自我徂迁，周之阳月。",
      "乱离方焮，忧虞匪歇。",
      "四极虽遥，息驾靡脱。",
      "愿言齐衡，庶几契阔。",
      "虽云暗投，圭璋特达。",
      "绵驹之变，何有胡越。",
      "子固乔楚，我伊罗葛。",
      "无贵香明，终自㵶渴。",
      "未若遗荣，閟情丘壑。",
      "逍游永年，抽簪收发。"
    ]
  },
  {
    "id": "be1436a9583ad89ea0e8bef69771443e",
    "title": "白狼赞",
    "authorName": "郭璞",
    "authorId": "be1436a9583ad89edb8e1af0f2fc9902",
    "dynasty": "晋",
    "content": [
      "矫矫白狼，有道则游。",
      "应符变质，乃衔灵钩。",
      "惟德是适，出殷见周。"
    ]
  },
  {
    "id": "be1436a95d7e247cfd08ea020ec2dbb4",
    "title": "昔思君",
    "authorName": "傅玄",
    "authorId": "be1436a95d7e247c63dc7ed107cdfd23",
    "dynasty": "晋",
    "content": [
      "昔君与我兮形影潜结，今君与我兮云飞雨绝。",
      "昔君与我兮音响相和，今君与我兮落叶去柯。",
      "昔君与我兮金石无亏，今君与我兮星灭光离。"
    ]
  },
  {
    "id": "be1436a95d7e247c642d78af6c1042c5",
    "title": "豫章行苦相篇",
    "authorName": "傅玄",
    "authorId": "be1436a95d7e247c63dc7ed107cdfd23",
    "dynasty": "晋",
    "content": [
      "苦相身为女，卑陋难再陈。",
      "男儿当门户，堕地自生神。",
      "雄心志四海，万里望风尘。",
      "女育无欣爱，不为家所珍。",
      "长大逃深室，藏头羞见人。",
      "垂泪适他乡，忽如雨绝云。",
      "低头和颜色，素齿结朱唇。",
      "跪拜无复数，婢妾如严宾。",
      "情合同云汉，葵藿仰阳春。",
      "心乖甚水火，百恶集其身。",
      "玉颜随年变，丈夫多好新。",
      "昔为形与影，今为胡与秦。",
      "胡秦时相见，一绝逾参辰。"
    ]
  },
  {
    "id": "be1436a95d7e247c3952c78dc20942b7",
    "title": "秋胡行",
    "authorName": "傅玄",
    "authorId": "be1436a95d7e247c63dc7ed107cdfd23",
    "dynasty": "晋",
    "content": [
      "秋胡纳令室，三日宦他乡。",
      "皎皎洁妇姿，泠泠守空房。",
      "燕婉不终夕，别如参与商。",
      "忧来犹四海，易感难可防。",
      "人言生日短，愁者苦夜长。",
      "百草扬春华，攘腕采柔桑。",
      "素手寻繁枝，落叶不盈筐。",
      "罗衣翳玉体，回目流采章。",
      "君子倦仕归，车马如龙骧。",
      "精诚驰万里，既至两相忘。",
      "行人悦令颜，借息此树旁。",
      "诱以逢卿喻，遂下黄金装。",
      "烈烈贞女忿，言辞厉秋霜。",
      "长驱及居室，奉金升北堂。",
      "母立呼妇来，欢乐情未央。",
      "秋胡见此妇，惕然怀探汤。",
      "负心岂不惭，永誓非所望。",
      "清浊自异源，凫凤不并翔。",
      "引身赴长流，果哉洁妇肠！",
      "彼夫既不淑，此妇亦太刚。"
    ]
  },
  {
    "id": "be1436a95d7e247c9b93f89a18b62ed6",
    "title": "西长安行",
    "authorName": "傅玄",
    "authorId": "be1436a95d7e247c63dc7ed107cdfd23",
    "dynasty": "晋",
    "content": [
      "所思兮何在，乃在西长安。",
      "何用存问妾，香䙞双珠环。",
      "何用重存问，羽爵翠琅玕。",
      "今我兮闻君，更有兮思心。",
      "香亦不可烧，环亦不可沈。",
      "香烧日有歇，环沈日自深。"
    ]
  },
  {
    "id": "be1436a95d7e247c81a4c28915b7fc44",
    "title": "秋兰篇",
    "authorName": "傅玄",
    "authorId": "be1436a95d7e247c63dc7ed107cdfd23",
    "dynasty": "晋",
    "content": [
      "秋兰映玉池，池水清且芳。",
      "芙蓉随风发，中有双鸳鸯。",
      "双鱼自踊跃，两鸟时回翔。",
      "君其历九秋，与妾同衣裳。"
    ]
  },
  {
    "id": "be1436a95d7e247c4b915c152ee8c459",
    "title": "有女篇",
    "authorName": "傅玄",
    "authorId": "be1436a95d7e247c63dc7ed107cdfd23",
    "dynasty": "晋",
    "content": [
      "有女怀芬芳，媞媞步东厢。",
      "蛾眉分翠羽，明目发清扬。",
      "丹唇医皓齿，秀色若珪璋。",
      "巧笑露权靥，众媚不可详。",
      "令仪希世出，无乃古毛嫱。",
      "头安金步摇，耳系明月珰。",
      "珠环约素腕，翠羽垂鲜光。",
      "文袍缀藻黼，玉体映罗裳。",
      "容华既已艳，志节拟秋霜。",
      "徽音冠青云，声响流四方。",
      "妙哉英媛德，宜配侯与王。",
      "灵应万世合，日月时相望。",
      "媒氏陈束帛，羔雁鸣前堂。",
      "百两盈中路，起若鸾凤翔。",
      "凡夫徒踊跃，望绝殊参商。"
    ]
  },
  {
    "id": "be1436a95d7e247c3d27c6ccea85ecf3",
    "title": "朝时篇",
    "authorName": "傅玄",
    "authorId": "be1436a95d7e247c63dc7ed107cdfd23",
    "dynasty": "晋",
    "content": [
      "昭昭朝时日，皎皎晨明月。",
      "十五入君门，一别终华发。",
      "同心忽异离，旷若胡与越。",
      "胡越有会时，参辰辽且阔。",
      "形影虽仿佛，音声寂无达。",
      "纤弦感促柱，触之哀声发。",
      "情思如循环，忧来不可遏。",
      "涂山有馀恨，诗人咏采葛。",
      "蜻蛚吟床下，回风起幽闼。",
      "春荣随露落，芙蓉生木末。",
      "自伤命不遇，良辰永乖别。",
      "已尔可奈何，譬如纨素裂。",
      "孤雌翔故巢，流星光景绝。",
      "魂神驰万里，甘心要同穴。"
    ]
  },
  {
    "id": "be1436a95d7e247ce23cda867f51803c",
    "title": "车遥遥篇",
    "authorName": "傅玄",
    "authorId": "be1436a95d7e247c63dc7ed107cdfd23",
    "dynasty": "晋",
    "content": [
      "车遥遥兮马洋洋，追思君兮不可忘。",
      "君安游兮西入秦，愿为影兮随君身。",
      "君在阴兮影不见，君依光兮妾所愿！"
    ]
  },
  {
    "id": "be1436a95d7e247cc4bf51e00bef4645",
    "title": "短歌行",
    "authorName": "傅玄",
    "authorId": "be1436a95d7e247c63dc7ed107cdfd23",
    "dynasty": "晋",
    "content": [
      "长安高城，层楼亭亭。",
      "干云四起，上贯天庭。",
      "蜉蝣何整，行如军征。",
      "蟋蟀何感，中夜哀鸣。",
      "蚍蜉愉乐，粲粲其荣。",
      "寤寐念之，谁知我情。",
      "昔君视我，如掌中珠。",
      "何意一朝，弃我沟渠。",
      "昔君与我，如影如形。",
      "何意一去，心如流星。",
      "昔君与我，两心相结。",
      "何意今日，忽然两绝。"
    ]
  },
  {
    "id": "be1436a95d7e247c4fed82c5b1296715",
    "title": "拟四愁诗四首",
    "authorName": "傅玄",
    "authorId": "be1436a95d7e247c63dc7ed107cdfd23",
    "dynasty": "晋",
    "content": [
      "【其一】",
      "我所思兮在瀛洲，愿为双鹄戏中流。",
      "牵牛织女期在秋，山高水深路无由。",
      "愍予不遘婴殷忧，佳人贻我明月珠。",
      "何以要之比目鱼，海广无舟怅劳劬。",
      "寄言飞龙天马驹，风起云披飞龙逝。",
      "惊波滔天马不厉，何为多念心忧泄。",
      "【其二】",
      "我所思兮在珠崖，愿为比翼浮清池。",
      "刚柔合德配二仪，形影一绝长别离。",
      "愍予不遘情如携，佳人贻我兰蕙草。",
      "何以要之同心鸟，火热水深忧盈抱。",
      "申以琬琰夜光宝，卞和既没玉不察。",
      "存若流光忽电灭，何为多念独蕴结。",
      "【其三】",
      "我所思兮在瀛昆，愿为鹿𪊤窥虞渊。",
      "日月回耀照景天，参辰旷隔会无缘。",
      "愍予不遘罹百艰，佳人赠我苏合香。",
      "何以要之翠鸳鸯，悬度弱水川无梁。",
      "申以锦衣文绣裳，三光骋迈景不留。",
      "鲜矣民生忽如浮，何为多念只自愁。",
      "【其四】",
      "我所思兮在朔方，愿为飞燕俱南翔。",
      "焕乎人道著三光，胡越殊心生异乡。",
      "愍予不遘罹百殃，佳人贻我羽葆缨。",
      "何以要之影与形，永增夏结繁华零。",
      "申以日月指明星，星辰有翳日月移。",
      "驽马哀鸣惭不驰，何为多念徒自亏。"
    ]
  },
  {
    "id": "be1436a95d7e247c0e5f68eb2bf38723",
    "title": "秦女休行",
    "authorName": "傅玄",
    "authorId": "be1436a95d7e247c63dc7ed107cdfd23",
    "dynasty": "晋",
    "content": [
      "庞氏有烈妇。义声驰雍凉。父母家有重怨。仇人暴且强。",
      "虽有男兄弟。志弱不能当。烈女念此痛。丹心为寸伤。",
      "外若无意者。内潜思无方。白日入都市。怨家如平常。",
      "匿剑藏白刃。一奋寻身僵。身首为之异处。伏尸列肆旁。",
      "肉与土合成泥。洒血溅飞梁。猛气上干云霓。仇党失守为披攘。",
      "一市称烈义。观者收泪并慨慷。百男何当益。不如一女良。",
      "烈女直造县门。云父不幸遭祸殃。今仇身以分裂。虽死情益扬。",
      "杀人当伏法。义不苟活隳旧章。县令解印绶。令我伤心不忍听。",
      "刑部垂头塞耳。令我吏举不能成。烈著希代之绩。义立无穷之名。",
      "夫家同受共祚。子子孙孙咸享其荣。今我作歌咏高风。激扬壮发悲且清。"
    ]
  },
  {
    "id": "be1436a966ab6b9b2b34b09c8cde624f",
    "title": "碧玉歌",
    "authorName": "孙绰",
    "authorId": "be1436a966ab6b9b7588749941f1f191",
    "dynasty": "晋",
    "content": [
      "碧玉破瓜时，郎为情颠倒。芙蓉凌霜荣，秋容故尚好。",
      "碧玉小家女，不敢攀贵德。感郎千金意，惭无倾城色。",
      "碧玉小家女，不敢贵德攀。感郎意气重，遂得结金兰。",
      "碧玉破瓜时，相为情颠倒。感郎不羞郎，回身就郎抱。"
    ]
  },
  {
    "id": "be1436a966ab6b9b8212f4e9b665a59d",
    "title": "秋日诗",
    "authorName": "孙绰",
    "authorId": "be1436a966ab6b9b7588749941f1f191",
    "dynasty": "晋",
    "content": [
      "萧瑟仲秋风，飚唳风云高。",
      "山居感时变，远客兴长谣。",
      "疏林积凉风，虚岫结凝霄。",
      "湛露洒庭林，密叶辞荣条。",
      "抚菌悲先落，攀松羡后凋。",
      "垂纶在林野，交情远市朝。",
      "淡然古怀心，濠上岂伊遥。"
    ]
  },
  {
    "id": "be1436a97e376b41f32469d53792f765",
    "title": "拟嵇中散咏松诗",
    "authorName": "谢道韫",
    "authorId": "be1436a97e376b41d1457b72d1457b72",
    "dynasty": "晋",
    "content": [
      "遥望山上松，隆冬不能凋。",
      "愿想游不憩，瞻彼万仞条。",
      "腾跃未能升，顿足俟王乔。",
      "时哉不我与，大运所飘遥。"
    ]
  },
  {
    "id": "be1436a97e376b416a05607b338d6c02",
    "title": "泰山吟",
    "authorName": "谢道韫",
    "authorId": "be1436a97e376b41d1457b72d1457b72",
    "dynasty": "晋",
    "content": [
      "峨峨东岳高，秀极冲青天。",
      "岩中间虚宇，寂寞幽以玄。",
      "非工复非匠，云构发自然。",
      "器象尔何物？遂令我屡迁。",
      "逝将宅斯宇，可以尽天年。"
    ]
  },
  {
    "id": "be1436a9900e315eaa2439bab123bbbd",
    "title": "嘲友人诗",
    "authorName": "李充",
    "authorId": "be1436a9900e315ed1457b72d1457b72",
    "dynasty": "晋",
    "content": [
      "同好齐欢爱，缠绵一何深。",
      "子既识我情，我亦知子心。",
      "燕婉历年岁，和乐如瑟琴。",
      "良辰不我俱，中阔似商参。",
      "尔隔北山阳，我分南川阴。",
      "嘉会冈克从，积思安可任。",
      "目想妍丽姿，耳存清媚音。",
      "修昼兴永念，遥夜独悲吟。",
      "逝将寻行役，言别泣沾襟。",
      "愿尔降玉趾，一顾重千金。"
    ]
  },
  {
    "id": "be1436a99878ddd02866aedaaa4f2f71",
    "title": "感离诗",
    "authorName": "左芬",
    "authorId": "be1436a99878ddd0d1457b72d1457b72",
    "dynasty": "晋",
    "content": [
      "自我去膝下，倏忽逾再期。",
      "邈邈浸弥远，拜奉将何时。",
      "披省所赐告，寻玩悼离词。",
      "仿佛想容仪，欷歔不自持。",
      "何时当奉面，娱目于书诗。",
      "何以诉辛苦，告情于文辞。"
    ]
  },
  {
    "id": "be1436a9989c0f3c91a364f951744b07",
    "title": "与王胡之诗（其一）",
    "authorName": "谢安",
    "authorId": "be1436a9989c0f3c32072254dc912a25",
    "dynasty": "晋",
    "content": [
      "鲜冰玉凝，遇阳则消。",
      "素雪珠丽，洁不崇朝。",
      "膏以朗煎，兰由芳凋。",
      "哲人悟之，和任不摽。",
      "外不寄傲，内润琼瑶。",
      "如彼潜鸿，拂羽雪霄。"
    ]
  },
  {
    "id": "be1436a9989c0f3c0602294ed09f21bd",
    "title": "兰亭诗二首（其二）",
    "authorName": "谢安",
    "authorId": "be1436a9989c0f3c32072254dc912a25",
    "dynasty": "晋",
    "content": [
      "相与欣佳节，率尔同褰裳。",
      "薄云罗阳景，微风翼轻航。",
      "醇醑陶丹府，兀若游羲唐。",
      "万殊混一理，安复觉彭殇。"
    ]
  },
  {
    "id": "be1436a9989c0f3c72ccf8e7462ad072",
    "title": "与王胡之诗（其二）",
    "authorName": "谢安",
    "authorId": "be1436a9989c0f3c32072254dc912a25",
    "dynasty": "晋",
    "content": [
      "内润伊何，亹亹仁通。",
      "拂羽伊何，高栖梧桐。",
      "颉颃应木，婉转蛇龙。",
      "我虽异迹，及尔齐踪。",
      "思乐神崖，悟言机峰。"
    ]
  },
  {
    "id": "be1436a9989c0f3c15acc9a0188e1a05",
    "title": "与王胡之诗（其三）",
    "authorName": "谢安",
    "authorId": "be1436a9989c0f3c32072254dc912a25",
    "dynasty": "晋",
    "content": [
      "绣云绮构，丹霞增辉。",
      "蒙泛仰映，扶桑散蕤。",
      "吾贤领隽，迈俗凤飞。",
      "含章秀起，坦步远遗。"
    ]
  },
  {
    "id": "be1436a9989c0f3cae6c7003c4dba0bf",
    "title": "与王胡之诗（其四）",
    "authorName": "谢安",
    "authorId": "be1436a9989c0f3c32072254dc912a25",
    "dynasty": "晋",
    "content": [
      "余与仁友，不涂不笱。",
      "默匪严穴，语无滞事。",
      "栎不辞社，周不骇吏。",
      "纷动嚣医，领之在识。",
      "会感者圆，妙得者意。",
      "我鉴其同，物睹其异。"
    ]
  },
  {
    "id": "be1436a9989c0f3c9df9184321c894e2",
    "title": "与王胡之诗（其五）",
    "authorName": "谢安",
    "authorId": "be1436a9989c0f3c32072254dc912a25",
    "dynasty": "晋",
    "content": [
      "往化转落，运萃勾芒。",
      "仁风虚降，与时抑扬。",
      "兰栖湛露，竹带素霜。",
      "蕊点朱的，薰流清芳。",
      "触地舞雩，遇流濠梁。",
      "投纶同咏，褰褐俱翔。"
    ]
  },
  {
    "id": "be1436a9989c0f3c3faf70d8f824e819",
    "title": "与王胡之诗（其六）",
    "authorName": "谢安",
    "authorId": "be1436a9989c0f3c32072254dc912a25",
    "dynasty": "晋",
    "content": [
      "朝乐朗日，啸歌丘林。",
      "夕玩望舒，入室鸣琴。",
      "五弦清激，南风披襟。",
      "醇醪淬虑，微言洗心。",
      "幽畅者谁，在我赏音。"
    ]
  },
  {
    "id": "be1436a9994c28f40bf546b9d0bed542",
    "title": "夜听捣衣",
    "authorName": "曹毗",
    "authorId": "be1436a9994c28f4d1457b72d1457b72",
    "dynasty": "晋",
    "content": [
      "寒兴御纨素，佳人理衣䘳。",
      "冬夜清且永，皎月照堂阴。",
      "纤手叠轻素，朗桁叩鸣砧。",
      "清风流繁节，回飙洒微吟。",
      "嗟此往运速，悼彼幽滞心。",
      "二物感余怀，岂但声与音。"
    ]
  },
  {
    "id": "be1436a9a06b6e29c597e372d8f6588a",
    "title": "思吴江歌",
    "authorName": "张翰",
    "authorId": "be1436a9a06b6e29b49c63fab49c63fa",
    "dynasty": "晋",
    "content": [
      "秋风起兮佳景时，吴江水兮鲈鱼肥。",
      "三千里兮安未归，恨难得兮仰天悲。"
    ]
  },
  {
    "id": "be1436a9a06b6e298d0629706046824a",
    "title": "周小史诗",
    "authorName": "张翰",
    "authorId": "be1436a9a06b6e29b49c63fab49c63fa",
    "dynasty": "晋",
    "content": [
      "翩翩周生，婉娈幼童。",
      "年十有五，如日在东。",
      "香肤柔泽，素质参红。",
      "团辅圆颐，菡萏芙蓉。",
      "尔刑既淑，尔服亦鲜。",
      "轻车随风，飞雾流烟。",
      "转侧猗靡，顾盻便妍。",
      "和颜善笑，美口善言。"
    ]
  },
  {
    "id": "be1436a9a06b6e29535e3ea4ff6223f8",
    "title": "赠张弋阳诗",
    "authorName": "张翰",
    "authorId": "be1436a9a06b6e29b49c63fab49c63fa",
    "dynasty": "晋",
    "content": [
      "时道玄旷，阶轨难寻。",
      "散缨放冕，负剑长吟。",
      "昆弟等志，托兹幽林。",
      "玄墨澄气，虚静和心。",
      "惟我友爱，缠绵往昔。",
      "易尚去俗，携手林薄。",
      "轻露给朝，遗英饱夕。",
      "逍遥永日，何求何索。",
      "潜光重阴，抱悴如荣。",
      "绝路既续，舍我遐征。",
      "朿带皇域，升降都城。",
      "爰赖爰慕，忡予中情。",
      "负薪弗克，耕者妨力。",
      "仲仪弹弦，顾瞻先职。",
      "遗其绵绵，忧心惨恻。",
      "乃抗乃拔，释我绕邑。",
      "将逝命驾，陟彼郊圻。",
      "和鸾摇响，载驱载驰。",
      "言告分别，言告言归。",
      "心怨辞苦，张高弦哀。",
      "杨柳可卷，去在斯时。",
      "流液可年，岂云旋归。",
      "行役必偕，伤我长离。",
      "借喻孤禽，矜翼翩栖。",
      "昔我惟乐，群居多跱。",
      "今我斯怀，缠绵万里。",
      "人亦有分，或通或否。",
      "行矣免致，我诚永已。"
    ]
  },
  {
    "id": "be1436a9aec4963b8a000eccee784105",
    "title": "雪赞",
    "authorName": "羊孚",
    "authorId": "be1436a9aec4963bb49c63fab49c63fa",
    "dynasty": "晋",
    "content": [
      "资清以化，乘气以霏。",
      "遇象能鲜，即洁成辉。"
    ]
  },
  {
    "id": "be1436a9b15dd0708072b65c543cac37",
    "title": "咏史",
    "authorName": "左思",
    "authorId": "be1436a9b15dd0704b3d4c3d5b451855",
    "dynasty": "晋",
    "content": [
      "郁郁涧底松，离离山上苗。",
      "以彼径寸茎，荫此百尺条。",
      "世胄蹑高位，英俊沉下僚。",
      "地势使之然，由来非一朝。",
      "金张藉旧业，七叶珥汉貂。",
      "冯公岂不伟，白首不见招。"
    ]
  },
  {
    "id": "be1436a9b15dd0708072b65c350e1f10",
    "title": "咏史",
    "authorName": "左思",
    "authorId": "be1436a9b15dd0704b3d4c3d5b451855",
    "dynasty": "晋",
    "content": [
      "皓天舒白日，灵景耀神州。",
      "列宅紫宫里，飞宇若云浮。",
      "峨峨高门内，蔼蔼皆王侯。",
      "自非攀龙客，何为歘来游？",
      "被褐出阊阖，高步追许由。",
      "振衣千仞冈，濯足万里流。"
    ]
  },
  {
    "id": "be1436a9b15dd0708072b65c342524cb",
    "title": "咏史",
    "authorName": "左思",
    "authorId": "be1436a9b15dd0704b3d4c3d5b451855",
    "dynasty": "晋",
    "content": [
      "荆轲饮燕市，酒酣气益震。",
      "哀歌和渐离，谓若傍无人。",
      "虽无壮士节，与世亦殊伦。",
      "高眄邈四海，豪右何足陈！",
      "贵者虽自贵，视之若埃尘。",
      "贱者虽自贱，重之若千钧。"
    ]
  },
  {
    "id": "be1436a9b15dd07035cab228365e7456",
    "title": "杂诗",
    "authorName": "左思",
    "authorId": "be1436a9b15dd0704b3d4c3d5b451855",
    "dynasty": "晋",
    "content": [
      "秋风何冽冽，白露为朝霜。",
      "柔条旦夕劲，绿叶日夜黄。",
      "明月出云崖，皦皦流素光。",
      "披轩临前庭，嗷嗷晨雁翔。",
      "高志局四海，块然守空堂。",
      "壮齿不恒居，岁暮常慨慷。"
    ]
  },
  {
    "id": "be1436a9b15dd0708072b65cb2eae7ac",
    "title": "咏史",
    "authorName": "左思",
    "authorId": "be1436a9b15dd0704b3d4c3d5b451855",
    "dynasty": "晋",
    "content": [
      "弱冠弄柔翰，卓荦观群书。",
      "着论准过秦，作赋拟子虚。",
      "边城苦鸣镝，羽檄飞京都。",
      "虽非甲胄士，畴昔览穰苴。",
      "长啸激清风，志若无东吴。",
      "铅刀贵一割，梦想骋良图。",
      "左眄澄江湘，右盻定羌胡。",
      "功成不受爵，长揖归田庐。"
    ]
  },
  {
    "id": "be1436a9b15dd0708072b65c1446d4e2",
    "title": "咏史",
    "authorName": "左思",
    "authorId": "be1436a9b15dd0704b3d4c3d5b451855",
    "dynasty": "晋",
    "content": [
      "吾希段干木，偃息藩魏君。",
      "吾慕鲁仲连，谈笑却秦军。",
      "当世贵不羁，遭难能解纷。",
      "功成耻受赏，高节卓不群。",
      "临组不肯绁，对珪宁肯分。",
      "连玺曜前庭，比之犹浮云。"
    ]
  },
  {
    "id": "be1436a9b15dd0708072b65c72f7e284",
    "title": "咏史",
    "authorName": "左思",
    "authorId": "be1436a9b15dd0704b3d4c3d5b451855",
    "dynasty": "晋",
    "content": [
      "济济京城内，赫赫王侯居。",
      "冠盖荫四术，朱轮竟长衢。",
      "朝集金张馆，暮宿许史庐。",
      "南邻击钟磬，北里吹笙竽。",
      "寂寂杨子宅，门无卿相舆。",
      "寥寥空宇中，所讲在玄虚。",
      "言论准宣尼，辞赋拟相如。",
      "悠悠百世后，英名擅八区。"
    ]
  },
  {
    "id": "be1436a9b15dd0708072b65cf8b2fc80",
    "title": "咏史",
    "authorName": "左思",
    "authorId": "be1436a9b15dd0704b3d4c3d5b451855",
    "dynasty": "晋",
    "content": [
      "主父宦不达，骨肉还相薄。",
      "买臣困樵采，伉俪不安宅。",
      "陈平无产业，归来翳负郭。",
      "长卿还成都，壁立何寥廓。",
      "四贤岂不伟，遗烈光篇籍。",
      "当其未遇时，忧在填沟壑。",
      "英雄有迍邅，由来自古昔。",
      "何世无奇才，遗之在草泽。"
    ]
  },
  {
    "id": "be1436a9b15dd0708072b65c4d9f1a29",
    "title": "咏史",
    "authorName": "左思",
    "authorId": "be1436a9b15dd0704b3d4c3d5b451855",
    "dynasty": "晋",
    "content": [
      "习习笼中鸟，举翮触四隅。",
      "落落穷巷士，抱影守空庐。",
      "出门无通路，枳棘塞中涂。",
      "计策弃不收，块若枯池鱼。",
      "外望无寸禄，内顾无斗储。",
      "亲戚还相蔑，朋友日夜疏。",
      "苏秦北游说，李斯西上书。",
      "俯仰生荣华，咄嗟复雕枯。",
      "饮河期满腹，贵足不愿余。",
      "巢林栖一枝，可为达士模。"
    ]
  },
  {
    "id": "be1436a9b15dd0706e65bca5395e9910",
    "title": "娇女诗",
    "authorName": "左思",
    "authorId": "be1436a9b15dd0704b3d4c3d5b451855",
    "dynasty": "晋",
    "content": [
      "吾家有娇女，皎皎颇白晰。",
      "小字为纨素，口齿自清历。",
      "鬓发覆广额，双耳似连璧。",
      "明朝弄梳台，黛眉类扫迹。",
      "浓朱衍丹唇，黄吻澜漫赤。",
      "娇语若连琐，忿速乃明㦎。",
      "握笔利彤管，篆刻未期益。",
      "执书爱绨素，诵习矜所获。",
      "其姊字惠芳，面目粲如画。",
      "轻妆喜楼边，临镜忘纺绩。",
      "举觯拟京兆，立的成复易。",
      "玩弄媚颊间，剧兼机杼役。",
      "从容好赵舞，延袖像飞翮。",
      "上下弦柱际，文史辄卷襞。",
      "顾眄屏风画，如见已指摘。",
      "丹青日尘暗，明义为隐颐。",
      "驰骛翔园林，果下皆生摘。",
      "红葩棳紫蒂，萍实骤抵掷。",
      "贪华风雨中，倏忽数百适。",
      "务蹑霜雪戏，重綦常累积。",
      "并心注肴馔，端坐理盘槅。",
      "翰墨戢闲按，相与数离逖。",
      "动为垆钲屈，屣履任之适。",
      "止为荼菽据，吹嘘对鼎䥶。",
      "脂腻漫白袖，烟熏染阿锡。",
      "衣被皆重地，难与沉水碧。",
      "任其孺子意，羞受长者责。",
      "瞥闻当与杖，掩泪俱向壁。"
    ]
  },
  {
    "id": "be1436a9b15dd0700aaad910cd6e0690",
    "title": "招隐诗",
    "authorName": "左思",
    "authorId": "be1436a9b15dd0704b3d4c3d5b451855",
    "dynasty": "晋",
    "content": [
      "【其一】",
      "杖策招隐士，荒涂横古今。",
      "岩穴无结构，丘中有鸣琴。",
      "白云停阴冈，丹葩曜阳林。",
      "石泉漱琼瑶，纤鳞或浮沉。",
      "非必丝与竹，山水有清音。",
      "何事待啸歌，灌木自悲吟。",
      "秋菊兼糇粮，幽兰间重襟。",
      "踌躇足力烦，聊欲投吾簪。",
      "【其二】",
      "经始东山庐，果下自成榛。",
      "前有寒泉井，聊可莹心神。",
      "峭蒨青葱间，竹柏得其真。",
      "弱叶栖霜雪，飞荣流余津。",
      "爵服无常玩，好恶有屈伸。",
      "结绶生缠牵，弹冠去埃尘。",
      "惠连非吾屈，首阳非吾仁。",
      "相与观所尚，逍遥撰良辰。"
    ]
  },
  {
    "id": "be1436a9b15dd0707ff380b2fcd36432",
    "title": "悼离赠妹诗二首 一",
    "authorName": "左思",
    "authorId": "be1436a9b15dd0704b3d4c3d5b451855",
    "dynasty": "晋",
    "content": [
      "郁郁岱青。",
      "海渎所经。",
      "阴精神灵。",
      "为祥为祯。",
      "峨峨令妹。",
      "应期挺生。",
      "如兰之秀。",
      "如芝之荣。",
      "总角岐嶷。",
      "龆龀夙成。",
      "比德古烈。",
      "异世同声。",
      "厥德伊何。",
      "塞渊其虑。",
      "厥声伊何。",
      "日新其誉。",
      "幽思泉涌。",
      "乃诗乃赋。",
      "飞翰云浮。",
      "摛藻星布。",
      "光曜邦族。",
      "名驰时路。",
      "翼翼羣媛。",
      "是瞻是慕。",
      "匪惟见慕。",
      "善诱善导。",
      "斟酌诸姬。",
      "言成典诰。",
      "匪唯辞章。",
      "多才多巧。",
      "黼黻文绣。",
      "几微要妙。",
      "积德弥高。",
      "用心弥奥。",
      "伊我之闇。",
      "晞妹之曜。",
      "惟我惟妹。",
      "寔惟同生。",
      "早丧先妣。",
      "恩百常情。",
      "女子有行。",
      "实远父兄。",
      "骨肉之思。",
      "固有归宁。",
      "何悟离拆。",
      "隔以天庭。",
      "自我不见。",
      "于今二龄。",
      "岂唯二龄。",
      "相见未克。",
      "虽同京宇。",
      "殊邈异国。",
      "越鸟巢南。",
      "胡马仰北。",
      "自然之恋。",
      "禽兽罔革。",
      "仰瞻参商。",
      "沉忧内塞。",
      "何以抒怀。",
      "告情翰墨。"
    ]
  },
  {
    "id": "be1436a9ba2509e6893f03b9d8ffcc1a",
    "title": "兰亭诗二首",
    "authorName": "王彬之",
    "authorId": "be1436a9ba2509e6d1457b72d1457b72",
    "dynasty": "晋",
    "content": [
      "【其一】",
      "丹崖竦立，葩藻暎林。",
      "渌水扬波，载浮载沈。",
      "【其二】",
      "鲜葩映林薄，游鳞戏清渠。",
      "临川欣投钓，得意岂在鱼。"
    ]
  },
  {
    "id": "be1436a9be3492c1a0b448a460dfca11",
    "title": "子夜歌",
    "authorName": "子夜",
    "authorId": "be1436a9be3492c1b49c63fab49c63fa",
    "dynasty": "晋",
    "content": [
      "【其一】",
      "落日出前门，瞻瞩见子度。",
      "冶容多姿鬓，芳香已盈路。",
      "【其二】",
      "芳是香所为，冶容不敢堂。",
      "天不夺人愿，故使侬见郎。",
      "【其三】",
      "宿昔不梳头，丝发被两肩。",
      "婉伸郎膝上，何处不可怜。",
      "【其四】",
      "自从别欢来，奁器了不开。",
      "头乱不敢理，粉拂生黄衣。",
      "【其五】",
      "崎岖相怨慕，始获风云通。",
      "玉林语石阙，悲思两心同。",
      "【其六】",
      "见娘喜容媚，愿得结金兰。",
      "空织无经纬，求匹理自难。",
      "【其七】",
      "始欲识郎时，两心望如一。",
      "理丝入残机，何悟不成匹。",
      "【其八】",
      "前丝断缠绵，意欲结交情。",
      "春蚕易感化，丝子已复生。",
      "【其九】",
      "今夕已欢别，合会在何时？",
      "明灯照空局，悠然未有期。",
      "【其十】",
      "自从别郎来，何日不咨嗟。",
      "黄檗郁成林，当奈苦心多。",
      "【其十一】",
      "高山种芙蓉，复经黄檗坞。",
      "果得一莲时，流离婴辛苦。",
      "【其十二】",
      "朝思出前门，暮思还后渚。",
      "语笑向谁道，腹中阴忆汝。",
      "【其十三】",
      "揽枕北窗卧，郎来就侬嬉。",
      "小喜多唐突，相怜能几时。",
      "【其十四】",
      "驻箸不能食，蹇蹇步闱里。",
      "投琼著局上，终日走博子。",
      "【其十五】",
      "郎为傍人取，负侬非一事。",
      "摛门不安横，无复相关意。",
      "【其十六】",
      "年少当及时，嗟跎日就老。",
      "若不信侬语，但看霜下草。",
      "【其十七】",
      "绿揽迮题锦，双裙今复开。",
      "已许腰中带，谁共解罗衣。",
      "【其十八】",
      "常虑有贰意，欢今果不齐。",
      "枯鱼就浊水，长与清流乖。",
      "【其十九】",
      "欢愁侬亦惨，郎笑我便喜。",
      "不见连理树，异根同条起。",
      "【其二十】",
      "感欢初殷勤，叹子后辽落。",
      "打金侧玳瑁，外艳里怀薄。",
      "【其二十一】",
      "别后涕流连，相思情悲满。",
      "忆子腹糜烂，肝肠尺寸断。",
      "【其二十二】",
      "道近不得数，遂致盛寒违。",
      "不见东流水。何时复西归。",
      "【其二十三】",
      "谁能思不歌，谁能饥不食。",
      "日冥当户倚，惆怅底不亿。",
      "【其二十四】",
      "揽裙未结带，约眉出前窗。",
      "罗裳易飘扬，小开骂春风。",
      "【其二十五】",
      "举酒待相劝，酒还杯亦空。",
      "愿因微觞会，心感色亦同。",
      "【其二十六】",
      "夜觉百思缠，忧叹涕流襟。",
      "徒怀倾筐情，郎谁明侬心。",
      "【其二十七】",
      "侬年不及时，其于作乖离。",
      "素不如浮萍，转动春风移。",
      "【其二十八】",
      "夜长不得眠，转侧听更鼓。",
      "无故欢相逢，使侬肝肠苦。",
      "【其二十九】",
      "欢从何处来？端然有忧色。",
      "三唤不一应，有何比松柏？",
      "【其三十】",
      "念爱情慊慊，倾倒无所惜。",
      "重帘持自鄣，谁知许厚薄。",
      "【其三十一】",
      "气清明月朗，夜与君共嬉。",
      "郎歌妙意曲，侬亦吐芳词。",
      "【其三十二】",
      "惊风急素柯，白日渐微蒙。",
      "郎怀幽闺性，侬亦恃春容。",
      "【其三十三】",
      "夜长不得眠，明月何灼灼。",
      "想闻散唤声，虚应空中诺。",
      "【其三十四】",
      "人各既畴匹，我志独乖违。",
      "风吹冬帘起，许时寒薄飞。",
      "【其三十五】",
      "我念欢的的，子行由豫情。",
      "雾露隐芙蓉，见莲不分明。",
      "【其三十六】",
      "侬作北辰星，千年无转移。",
      "欢行白日心，朝东暮还西。",
      "【其三十七】",
      "怜欢好情怀，移居作乡里。",
      "桐树生门前，出入见梧子。",
      "【其三十八】",
      "遣信欢不来，自往复不出。",
      "金铜作芙蓉，莲子何能实。",
      "【其三十九】",
      "初时非不密，其后日不如。",
      "回头批栉脱，转觉薄志疏。",
      "【其四十】",
      "寝食不相忘，同坐复俱起。",
      "玉藕金芙蓉，无称我莲子。",
      "【其四十一】",
      "恃爱如欲进，含羞未肯前。",
      "口朱发艳歌，玉指弄娇弦。",
      "【其四十二】",
      "朝日照绮钱，光风动纨素。",
      "巧笑茜两犀，美目扬双蛾。"
    ]
  },
  {
    "id": "be1436a9c9e5c06448e858466e511361",
    "title": "饮酒（其五）",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "结庐在人境，而无车马喧。",
      "问君何能尔？心远地自偏。",
      "采菊东篱下，悠然见南山。",
      "山气日夕佳，飞鸟相与还。",
      "此中有真意，欲辨已忘言。​"
    ]
  },
  {
    "id": "be1436a9c9e5c06443677ef2368b8b44",
    "title": "拟挽歌辞三首",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "【其一】",
      "有生必有死，早终非命促。",
      "昨暮同为人，今旦在鬼录。",
      "魂气散何之，枯形寄空木。",
      "娇儿索父啼，良友抚我哭。",
      "得失不复知，是非安能觉！",
      "千秋万岁后，谁知荣与辱？",
      "但恨在世时，饮酒不得足。",
      "【其二】",
      "在昔无酒饮，今但湛空觞。",
      "春醪生浮蚁，何时更能尝！",
      "肴案盈我前，亲旧哭我傍。",
      "欲语口无音，欲视眼无光。",
      "昔在高堂寝，今宿荒草乡；",
      "一朝出门去，归来良未央。",
      "【其三】",
      "荒草何茫茫，白杨亦萧萧。",
      "严霜九月中，送我出远郊。",
      "四面无人居，高坟正嶕峣。",
      "马为仰天鸣，风为自萧条。",
      "幽室一已闭，千年不复朝。",
      "千年不复朝，贤达无奈何。",
      "向来相送人，各自还其家。",
      "亲戚或余悲，他人亦已歌。",
      "死去何所道，托体同山阿。"
    ]
  },
  {
    "id": "be1436a9c9e5c06430105fb6fdf4b391",
    "title": "归园田居（其一）",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "少无适俗韵，性本爱丘山。",
      "误落尘网中，一去三十年。",
      "羁鸟恋旧林，池鱼思故渊。",
      "开荒南野际，守拙归园田。",
      "方宅十余亩，草屋八九间。",
      "榆柳荫后檐，桃李罗堂前。",
      "暧暧远人村，依依墟里烟。",
      "狗吠深巷中，鸡鸣桑树颠。",
      "户庭无尘杂，虚室有余闲。",
      "久在樊笼里，复得返自然。"
    ]
  },
  {
    "id": "be1436a9c9e5c064fd51fe620f2b6c2d",
    "title": "归园田居（其三）",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "种豆南山下，草盛豆苗稀。",
      "晨兴理荒秽，带月荷锄归。",
      "道狭草木长，夕露沾我衣。",
      "衣沾不足惜，但使愿无违。"
    ]
  },
  {
    "id": "be1436a9c9e5c064d6a04957cf7664c4",
    "title": "读山海经（其十）",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "精卫衔微木，将以填沧海。",
      "刑天舞干戚，猛志固常在。",
      "同物既无虑，化去不复悔。",
      "徒设在昔心，良辰讵可待！"
    ]
  },
  {
    "id": "be1436a9c9e5c0648c5f518f9e529958",
    "title": "饮酒（其四）",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "栖栖失群鸟，日暮犹独飞。",
      "徘徊无定止，夜夜声转悲。",
      "厉响思清远，去来何依依。",
      "因值孤生松，敛翮遥来归。",
      "劲风无荣木，此荫独不衰。",
      "托身已得所，千载不相违。"
    ]
  },
  {
    "id": "be1436a9c9e5c064bff417ef74b0cd7a",
    "title": "停云诗",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "【其一】",
      "霭霭停云，濛濛时雨。",
      "八表同昏，平路伊阻。",
      "静寄东轩，春醪独抚。",
      "良朋悠邈，搔首延伫。",
      "【其二】",
      "停云霭霭，时雨濛濛。",
      "八表同昏，平陆成江。",
      "有酒有酒，闲饮东窗。",
      "愿言怀人，舟车靡从。",
      "【其三】",
      "东园之树，枝条载荣。",
      "竞用新好，以怡余情。",
      "人亦有言：日月于征。",
      "安得促席，说彼平生。",
      "【其四】",
      "翩翩飞鸟，息我庭柯。",
      "敛翮闲止，好声相和。",
      "岂无他人，念子实多。",
      "愿言不获，抱恨如何！"
    ]
  },
  {
    "id": "be1436a9c9e5c0648f7e118583ae3e83",
    "title": "游斜川",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "开岁倏五日，吾生行归休。",
      "念之动中怀，及辰为兹游。",
      "气和天惟澄，班坐依远流。",
      "弱湍驰文鲂，闲谷矫鸣鸥。",
      "迥泽散游目，缅然睇曾丘。",
      "虽微九重秀，顾瞻无匹俦。",
      "提壶接宾侣，引满更献酬。",
      "未知从今去，当复如此不？",
      "中觞纵遥情，忘彼千载忧。",
      "且极今朝乐，明日非所求。"
    ]
  },
  {
    "id": "be1436a9c9e5c064080e832a97fc113a",
    "title": "桃花源诗",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "嬴氏乱天纪，贤者避其世。",
      "黄绮之商山，伊人亦云逝。",
      "往迹浸复湮，来径遂芜废。",
      "相命肆农耕，日入从所憩。",
      "桑竹垂馀荫，菽稷随时艺；",
      "春蚕收长丝，秋熟靡王税。",
      "荒路暧交通，鸡犬互鸣吠。",
      "俎豆犹古法，衣裳无新制。",
      "童孺纵行歌，班白欢游诣。",
      "草荣识节和，木衰知风厉。",
      "虽无纪历志，四时自成岁。",
      "怡然有余乐，于何劳智慧？",
      "奇踪隐五百，一朝敞神界。",
      "淳薄既异源，旋复还幽蔽。",
      "借问游方士，焉测尘嚣外。",
      "愿言蹑清风，高举寻吾契。"
    ]
  },
  {
    "id": "be1436a9c9e5c06451ff00f0e0b705aa",
    "title": "形影神三首",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "【形赠影】",
      "天地长不没，山川无改时。",
      "草木得常理，霜露荣悴之。",
      "谓人最灵智，独复不如兹。",
      "适见在世中，奄去靡归期。",
      "奚觉无一人，亲识岂相思。",
      "但余平生物，举目情凄洏。",
      "我无腾化术，必尔不复疑。",
      "愿君取吾言，得酒莫苟辞。",
      "【影答形】",
      "存生不可言，卫生每苦拙。",
      "诚愿游昆华，邈然兹道绝。",
      "与子相遇来，未尝异悲悦。",
      "憩荫若暂乖，止日终不别。",
      "此同既难常，黯尔俱时灭。",
      "身没名亦尽，念之五情热。",
      "立善有遗爱，胡为不自竭？",
      "酒云能消忧，方此讵不劣！",
      "【神释】",
      "大钧无私力，万理自森著。",
      "人为三才中，岂不以我故。",
      "与君虽异物，生而相依附。",
      "结托既喜同，安得不相语。",
      "三皇大圣人，今复在何处？",
      "彭祖爱永年，欲留不得住。",
      "老少同一死，贤愚无复数。",
      "日醉或能忘，将非促龄具？",
      "立善常所欣，谁当为汝誉？",
      "甚念伤吾生，正宜委运去。",
      "纵浪大化中，不喜亦不惧。",
      "应尽便须尽，无复独多虑。"
    ]
  },
  {
    "id": "be1436a9c9e5c0645fb55dddd6152d7a",
    "title": "答庞参军·相知何必旧",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "相知何必旧，倾盖定前言。",
      "有客赏我趣，每每顾林园。",
      "谈谐无俗调，所说圣人篇。",
      "或有数斗酒，闲饮自欢然。",
      "我实幽居士，无复东西缘；",
      "物新人惟旧，弱毫多所宣。",
      "情通万里外，形迹滞江山；",
      "君其爱体素，来会在何年！"
    ]
  },
  {
    "id": "be1436a9c9e5c06468e371ad5cc9c3a9",
    "title": "答庞参军·衡门之下",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "衡门之下，有琴有书。载弹载咏，爰得我娱。",
      "岂无他好，乐是幽居。朝为灌园，夕偃蓬庐。",
      "人之所宝，尚或未珍。不有同好，云胡以亲？",
      "我求良友，实觏怀人。欢心孔洽，栋宇惟邻。",
      "伊余怀人，欣德孜孜。我有旨酒，与汝乐之。",
      "乃陈好言，乃著新诗。一日不见，如何不思。",
      "嘉游未斁，誓将离分。送尔于路，衔觞无欣。",
      "依依旧楚，邈邈西云。之子之远，良话曷闻。",
      "昔我云别，仓庚载鸣。今也遇之，霰雪飘零。",
      "大藩有命，作使上京。岂忘宴安，王事靡宁。",
      "惨惨寒日，肃肃其风。翩彼方舟，容裔江中。",
      "勗哉征人，在始思终。敬兹良辰，以保尔躬。"
    ]
  },
  {
    "id": "be1436a9c9e5c06410ee1c02f7709b59",
    "title": "移居二首· 其一",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "昔欲居南村，非为卜其宅。",
      "闻多素心人，乐与数晨夕。",
      "怀此颇有年，今日从兹役。",
      "敝庐何必广，取足蔽床席。",
      "邻曲时时来，抗言谈在昔。",
      "奇文共欣赏，疑义相与析。"
    ]
  },
  {
    "id": "be1436a9c9e5c0643960a35a6717e6ae",
    "title": "移居二首·其二",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "春秋多佳日，登高赋新诗。",
      "过门更相呼，有酒斟酌之。",
      "农务各自归，闲暇辄相思。",
      "相思则披衣，言笑无厌时。",
      "此理将不胜？无为忽去兹。",
      "衣食当须纪，力耕不吾欺。"
    ]
  },
  {
    "id": "be1436a9c9e5c0640f8162e86ea4df51",
    "title": "四时",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "春水满四泽，夏云多奇峰。",
      "秋月扬明晖，冬岭秀寒松。"
    ]
  },
  {
    "id": "be1436a9c9e5c06494434e25bcb31934",
    "title": "诸人共游周家墓柏下",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "今日天气佳，清吹与鸣弹。",
      "感彼柏下人，安得不为欢？",
      "清歌散新声，绿酒开芳颜。",
      "未知明日事，余襟良已殚。"
    ]
  },
  {
    "id": "be1436a9c9e5c064cdd07e9f60afcc5f",
    "title": "饮酒二十首",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "【其一】",
      "衰荣无定在，彼此更共之。",
      "邵生瓜田中，宁似东陵时！",
      "寒暑有代谢，人道每如兹。",
      "达人解其会，逝将不复疑；",
      "忽与一觞酒，日夕欢相持。",
      "【其二】",
      "积善云有报，夷叔在西山。",
      "善恶苟不应，何事空立言！",
      "九十行带索，饥寒况当年。",
      "不赖固穷节，百世当谁传。",
      "【其三】",
      "道丧向千载，人人惜其情。",
      "有酒不肯饮，但顾世间名。",
      "所以贵我身，岂不在一生？",
      "一生复能几，倏如流电惊。",
      "鼎鼎百年内，持此欲何成！",
      "【其四】",
      "栖栖失群鸟，日暮犹独飞。",
      "徘徊无定止，夜夜声转悲。",
      "厉响思清远，去来何依依。",
      "因值孤生松，敛翮遥来归。",
      "劲风无荣木，此荫独不衰。",
      "托身已得所，千载不相违。",
      "【其五】",
      "结庐在人境，而无车马喧。",
      "问君何能尔？心远地自偏。",
      "采菊东篱下，悠然见南山。",
      "山气日夕佳，飞鸟相与还。",
      "此中有真意，欲辨已忘言。",
      "【其六】",
      "行止千万端，谁知非与是。",
      "是非苟相形，雷同共誉毁。",
      "三季多此事，达士似不尔。",
      "咄咄俗中愚，且当从黄绮。",
      "【其七】",
      "秋菊有佳色，裛露掇其英。",
      "泛此忘忧物，远我遗世情。",
      "一觞虽独进，杯尽壶自倾。",
      "日入群动息，归鸟趋林鸣。",
      "啸傲东轩下，聊复得此生。",
      "【其八】",
      "青松在东园，众草没其姿。",
      "凝霜殄异类，卓然见高枝。",
      "连林人不觉，独树众乃奇。",
      "提壶抚寒柯，远望时复为。",
      "吾生梦幻间，何事绁尘羁。",
      "【其九】",
      "清晨闻叩门，倒裳往自开。",
      "问子为谁欤？田父有好怀。",
      "壶浆远见候，疑我与时乖。",
      "褴缕茅檐下，未足为高栖。",
      "一世皆尚同，愿君汩其泥。",
      "深感父老言，禀气寡所谐。",
      "纡辔诚可学，违己讵非迷。",
      "且共欢此饮，吾驾不可回。",
      "【其十】",
      "在昔曾远游，直至东海隅。",
      "道路迥且长，风波阻中涂。",
      "此行谁使然？似为饥所驱。",
      "倾身营一饱，少许便有馀。",
      "恐此非名计，息驾归闲居。",
      "【其十一】",
      "颜生称为仁，荣公言有道。",
      "屡空不获年，长饥至于老。",
      "虽留身后名，一生亦枯槁。",
      "死去何所知，称心固为好。",
      "客养千金躯，临化消其宝。",
      "裸葬何必恶，人当解意表。",
      "【其十二】",
      "长公曾一仕，壮节忽失时；",
      "杜门不复出，终身与世辞。",
      "仲理归大泽，高风始在兹。",
      "一往便当已，何为复狐疑！",
      "去去当奚道，世俗久相欺。",
      "摆落悠悠谈，请从余所之。",
      "【其十三】",
      "有客常同止，取舍邈异境。",
      "一士常独醉，一夫终年醒。",
      "醒醉还相笑，发言各不领。",
      "规规一何愚，兀傲差若颖。",
      "寄言酣中客，日没烛当秉。",
      "【其十四】",
      "故人赏我趣，挈壶相与至。",
      "班荆坐松下，数斟已复醉。",
      "父老杂乱言，觞酌失行次。",
      "不觉知有我，安知物为贵？",
      "悠悠迷所留，酒中有深味。",
      "【其十五】",
      "贫居乏人工，灌木荒余宅。",
      "班班有翔鸟，寂寂无行迹。",
      "宇宙一何悠，人生少至百。",
      "岁月相催逼，鬓边早已白。",
      "若不委穷达，素抱深可惜。",
      "【其十六】",
      "少年罕人事，游好在六经。",
      "行行向不惑，淹留遂无成。",
      "竟抱固穷节，饥寒饱所更。",
      "敝庐交悲风，荒草没前庭。",
      "披褐守长夜，晨鸡不肯鸣。",
      "孟公不在兹，终以翳吾情。",
      "【其十七】",
      "幽兰生前庭，含薰待清风。",
      "清风脱然至，见别萧艾中。",
      "行行失故路，任道或能通。",
      "觉悟当念迁，鸟尽废良弓。",
      "【其十八】",
      "子云性嗜酒，家贫无由得。",
      "时赖好事人，载醪祛所惑。",
      "觞来为之尽，是谘无不塞。",
      "有时不肯言，岂不在伐国。",
      "仁者用其心，何尝失显默。",
      "【其十九】",
      "畴昔苦长饥，投耒去学仕。",
      "将养不得节，冻馁固缠己。",
      "是时向立年，志意多所耻。",
      "遂尽介然分，拂衣归田里。",
      "冉冉星气流，亭亭复一纪。",
      "世路廓悠悠，杨朱所以止。",
      "虽无挥金事，浊酒聊可恃。",
      "【其二十】",
      "羲农去我久，举世少复真。",
      "汲汲鲁中叟，弥缝使其淳。",
      "凤鸟虽不至，礼乐暂得新。",
      "洙泗辍微响，漂流逮狂秦。",
      "诗书复何罪？一朝成灰尘。",
      "区区诸老翁，为事诚殷勤。",
      "如何绝世下，六籍无一亲。",
      "终日驰车走，不见所问津。",
      "若复不快饮，空负头上巾。",
      "但恨多谬误，君当恕醉人。"
    ]
  },
  {
    "id": "be1436a9c9e5c064f4bb011547181c9b",
    "title": "杂诗十二首",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "【其一】",
      "人生无根蒂，飘如陌上尘。",
      "分散逐风转，此已非常身。",
      "落地为兄弟，何必骨肉亲！",
      "得欢当作乐，斗酒聚比邻。",
      "盛年不重来，一日难再晨。",
      "及时当勉励，岁月不待人。",
      "【其二】",
      "白日沦西河，素月出东岭。",
      "遥遥万里晖，荡荡空中景。",
      "风来入房户，夜中枕席冷。",
      "气变悟时易，不眠知夕永。",
      "欲言无予和，挥杯劝孤影。",
      "日月掷人去，有志不获骋。",
      "念此怀悲凄，终晓不能静。",
      "【其三】",
      "荣华难久居，盛衰不可量。",
      "昔为叁春蕖，今作秋莲房。",
      "严霜结野草，枯悴未遽央。",
      "日月还复周，我去不再阳。",
      "眷眷往昔时，忆此断人肠。",
      "【其四】",
      "丈夫志四海，我愿不知老。",
      "亲戚共一处，子孙还相保。",
      "觞弦肆朝日，樽中酒不燥。",
      "缓带尽欢娱，起晚眠常早。",
      "孰若当世时，冰炭满怀抱。",
      "百年归丘垄，用此空名道！",
      "【其五】",
      "忆我少壮时，无乐自欣豫。",
      "猛志逸四海，骞翮思远翥。",
      "荏苒岁月颓，此心稍已去。",
      "值欢无复娱，每每多忧虑。",
      "气力渐衰损，转觉日不如。",
      "壑舟无须臾，引我不得住。",
      "前涂当几许，未知止泊处。",
      "古人惜寸阴，念此使人惧。",
      "【其六】",
      "昔闻长者言，掩耳每不喜。",
      "奈何五十年，忽已亲此事。",
      "求我盛年欢，一毫无复意。",
      "去去转欲速，此生岂再值。",
      "倾家持作乐，竟此岁月驶。",
      "有子不留金，何用身后置！",
      "【其七】",
      "日月不肯迟，四时相催迫。",
      "寒风拂枯条，落叶掩长陌。",
      "弱质与运颓，玄发早已白。",
      "素标插人头，前途渐就窄。",
      "家为逆旅舍，我如当去客。",
      "去去欲何之？南山有旧宅。",
      "【其八】",
      "代耕本非望，所业在田桑。",
      "躬亲未曾替，寒馁常糟糠。",
      "岂期过满腹，但愿饱粳粮。",
      "御冬足大布，粗絺以应阳。",
      "正尔不能得，哀哉亦可伤！",
      "人皆尽获宜，拙生失其方。",
      "理也可奈何！且为陶一觞。",
      "【其九】",
      "遥遥从羁役，一心处两端。",
      "掩泪汛东逝，顺流追时迁。",
      "日没星与昴，势翳西山颠。",
      "萧条隔天涯，惆怅念常餐。",
      "慷慨思南归，路遐无由缘。",
      "关梁难亏替，绝音寄斯篇。",
      "【其十】",
      "闲居执荡志，时驶不可稽。",
      "驱役无停息，轩裳逝东崖。",
      "沈阴拟薰麝，寒气激我怀。",
      "岁月有常御，我来淹已弥。",
      "慷慨忆绸缪，此情久已离。",
      "荏苒经十载，暂为人所羁。",
      "庭宇翳馀木，倏忽日月亏。",
      "【其十一】",
      "我行未云远，回顾惨风凉。",
      "春燕应节起，高飞拂尘梁。",
      "边雁悲无所，代谢归北乡。",
      "离昆鸣清池，涉暑经秋霜。",
      "愁人难为辞，遥遥春夜长。",
      "【其十二】",
      "袅袅松标崖，婉娈柔童子。",
      "年始叁五间，乔柯何可倚。",
      "养色含精气，粲然有心理。"
    ]
  },
  {
    "id": "be1436a9c9e5c064acebf8bc81b26c47",
    "title": "和胡西曹示顾贼曹",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "蕤宾五月中，清朝起南颸。",
      "不驶亦不驰，飘飘吹我衣。",
      "重云蔽白日，闲雨纷微微。",
      "流目视西园，烨烨荣紫葵。",
      "于今甚可爱，奈何当复衰！",
      "感物愿及时，每恨靡所挥。",
      "悠悠待秋稼，寥落将赊迟。",
      "逸想不可淹，猖狂独长悲！"
    ]
  },
  {
    "id": "be1436a9c9e5c064f8cb5a8b7c48ab01",
    "title": "归园田居（其二）",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "野外罕人事，穷巷寡轮鞅。",
      "白日掩荆扉，虚室绝尘想。",
      "时复墟曲中，披草共来往。",
      "相见无杂言，但道桑麻长。",
      "桑麻日已长，我土日已广。",
      "常恐霜霰至，零落同草莽。"
    ]
  },
  {
    "id": "be1436a9c9e5c064f87daf70510aa17d",
    "title": "咏荆轲",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "燕丹善养士，志在报强嬴。",
      "招集百夫良，岁暮得荆卿。",
      "君子死知己，提剑出燕京；",
      "素骥鸣广陌，慷慨送我行。",
      "雄发指危冠，猛气冲长缨。",
      "饮饯易水上，四座列群英。",
      "渐离击悲筑，宋意唱高声。",
      "萧萧哀风逝，淡淡寒波生。",
      "商音更流涕，羽奏壮士惊。",
      "心知去不归，且有后世名。",
      "登车何时顾，飞盖入秦庭。",
      "凌厉越万里，逶迤过千城。",
      "图穷事自至，豪主正怔营。",
      "惜哉剑术疏，奇功遂不成。",
      "其人虽已没，千载有馀情。"
    ]
  },
  {
    "id": "be1436a9c9e5c064753b0174343146e2",
    "title": "述酒",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "重离照南陆，鸣鸟声相闻；",
      "秋草虽未黄，融风久已分。",
      "素砾皛修渚，南岳无馀云。",
      "豫章抗高门，重华固灵坟。",
      "流泪抱中叹，倾耳听司晨。",
      "神州献嘉粟，西灵为我驯。",
      "诸梁董师旅，芊胜丧其身。",
      "山阳归下国，成名犹不勤。",
      "卜生善斯牧，安乐不为君。",
      "平王去旧京，峡中纳遗薰。",
      "双陵甫云育，三趾显奇文。",
      "王子爱清吹，日中翔河汾。",
      "朱公练九齿，闲居离世纷。",
      "峨峨西岭内，偃息常所亲。",
      "天容自永固，彭殇非等伦。"
    ]
  },
  {
    "id": "be1436a9c9e5c064f6c741167151f968",
    "title": "己酉岁九月九日",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "靡靡秋已夕，凄凄风露交。",
      "蔓草不复荣，园木空自凋。",
      "清气澄馀滓，杳然天界高。",
      "哀蝉无留响，丛雁鸣云霄。",
      "万化相寻绎，人生岂不劳？",
      "从古皆有没，念之中心焦。",
      "何以称我情？浊酒且自陶。",
      "千载非所知，聊以永今朝。"
    ]
  },
  {
    "id": "be1436a9c9e5c064a22cba214154becb",
    "title": "癸卯岁十二月中作与从弟敬远",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "寝迹衡门下，邈与世相绝。",
      "顾盼莫谁知，荆扉昼常闭。",
      "凄凄岁暮风，翳翳经日雪。",
      "倾耳无希声，在目皓已洁。",
      "劲气侵襟袖，箪瓢谢屡设。",
      "萧索空宇中，了无一可悦！",
      "历览千载书，时时见遗烈。",
      "高操非所攀，谬得固穷节。",
      "平津苟不由，栖迟讵为拙！",
      "寄意一言外，兹契谁能别？"
    ]
  },
  {
    "id": "be1436a9c9e5c0643d6834621fc51c5c",
    "title": "戊申岁六月中遇火",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "草庐寄穷巷，甘以辞华轩。",
      "正夏长风急，林室顿烧燔。",
      "一宅无遗宇，舫舟荫门前。",
      "迢迢新秋夕，亭亭月将圆。",
      "果菜始复生，惊鸟尚未还。",
      "中宵伫遥念，一盼周九天。",
      "总发抱孤介，奄出四十年。",
      "形迹凭化往，灵府长独闲。",
      "贞刚自有质，玉石乃非坚。",
      "仰想东户时，馀粮宿中田。",
      "鼓腹无所思；朝起暮归眠。",
      "既已不遇兹，且遂灌我园。"
    ]
  },
  {
    "id": "be1436a9c9e5c064792a3fde27795fff",
    "title": "始作镇军参军经曲阿作",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "弱龄寄事外，委怀在琴书。",
      "被褐欣自得，屡空常晏如。",
      "时来苟冥会，宛辔憩通衢。",
      "投策命晨装，暂与园田疏。",
      "眇眇孤舟逝，绵绵归思纡。",
      "我行岂不遥，登降千里馀。",
      "目倦川途异，心念山泽居。",
      "望云惭高鸟，临水愧游鱼。",
      "真想初在襟，谁谓形迹拘。",
      "聊且凭化迁，终返班生庐。"
    ]
  },
  {
    "id": "be1436a9c9e5c0643c113e336425f1b4",
    "title": "酬刘柴桑",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "穷居寡人用，时忘四运周。",
      "门庭多落叶，慨然知已秋。",
      "新葵郁北牖，嘉穟养南畴。",
      "今我不为乐，知有来岁不？",
      "命室携童弱，良日登远游。"
    ]
  },
  {
    "id": "be1436a9c9e5c0645bc930f20354f367",
    "title": "归园田居（其四）",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "久去山泽游，浪莽林野娱。",
      "试携子侄辈，披榛步荒墟。",
      "徘徊丘垄间，依依昔人居。",
      "井灶有遗处，桑竹残杇株。",
      "借问采薪者，此人皆焉如？",
      "薪者向我言，死没无复馀。",
      "一世异朝市，此语真不虚。",
      "人生似幻化，终当归空无。"
    ]
  },
  {
    "id": "be1436a9c9e5c064fd3cf265baebe3a8",
    "title": "归园田居（其五）",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "怅恨独策还，崎岖历榛曲。",
      "山涧清且浅，可以濯吾足。",
      "漉我新熟酒，只鸡招近局。",
      "日入室中暗，荆薪代明烛。",
      "欢来苦夕短，已复至天旭。"
    ]
  },
  {
    "id": "be1436a9c9e5c0648973e11a597af748",
    "title": "读山海经（其一）",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "孟夏草木长，绕屋树扶疏。",
      "众鸟欣有托，吾亦爱吾庐。",
      "既耕亦已种，时还读我书。",
      "穷巷隔深辙，颇回故人车。",
      "欢然酌春酒，摘我园中蔬。",
      "微雨从东来，好风与之俱。",
      "泛览《周王传》，流观《山海》图。",
      "俯仰终宇宙，不乐复何如？"
    ]
  },
  {
    "id": "be1436a9c9e5c0647ce0b35bd5665b01",
    "title": "读山海经（其二）",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "玉台凌霞秀，王母怡妙颜。",
      "天地共俱生，不知几何年。",
      "灵化无穷已，馆宇非一山。",
      "高酣发新谣，宁效俗中言！"
    ]
  },
  {
    "id": "be1436a9c9e5c0646d533be55a6609f3",
    "title": "读山海经（其三）",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "迢迢槐江岭，是为玄圃丘。",
      "西南望昆墟，光气难与俦。",
      "亭亭明玕照，洛洛清瑶流。",
      "恨不及周穆，托乘一来游。"
    ]
  },
  {
    "id": "be1436a9c9e5c0640623e7918cdce4d1",
    "title": "读山海经（其四）",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "丹木生何许？乃在峚山阳。",
      "黄花复朱实，食之寿命长。",
      "白玉凝素液，瑾瑜发奇光。",
      "岂伊君子宝，见重我轩黄。"
    ]
  },
  {
    "id": "be1436a9c9e5c0646118d111356189ab",
    "title": "读山海经（其五）",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "翩翩三青鸟，毛色奇可怜。",
      "朝为王母使，暮归三危山。",
      "我欲因此鸟，具向王母言∶",
      "在世无所须，惟酒与长年。"
    ]
  },
  {
    "id": "be1436a9c9e5c064a685e7e64f085473",
    "title": "读山海经（其六） ",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "逍遥芜皋上，杳然望扶木。",
      "洪柯百万寻，森散复旸谷。",
      "灵人侍丹池，朝朝为日浴。",
      "神景一登天，何幽不见烛。"
    ]
  },
  {
    "id": "be1436a9c9e5c06403fa414650f4cafe",
    "title": "读山海经（其七）",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "粲粲三珠树，寄生赤水阴。",
      "亭亭凌风桂，八干共成林。",
      "灵凤抚云舞，神鸾调玉音。",
      "虽非世上宝，爰得王母心。"
    ]
  },
  {
    "id": "be1436a9c9e5c064f003505cede890aa",
    "title": "读山海经（其八）",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "自古皆有没，何人得灵长？",
      "不死复不老，万岁如平常。",
      "赤泉给我饮，员丘足我粮。",
      "方与三辰游，寿考岂渠央！"
    ]
  },
  {
    "id": "be1436a9c9e5c064914ae4cfad03ffc0",
    "title": "读山海经（其九）",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "夸父诞宏志，乃与日竞走。",
      "俱至虞渊下，似若无胜负。",
      "神力既殊妙，倾河焉足有！",
      "馀迹寄邓林，功竟在身后。"
    ]
  },
  {
    "id": "be1436a9c9e5c064db51303077ce5151",
    "title": "读山海经（其十一）",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "巨猾肆威暴，钦䲹违帝旨。",
      "窫窳强能变，祖江遂独死。",
      "明明上天四，为恶不可履。",
      "长枯固已剧，鵕鹗岂足恃！"
    ]
  },
  {
    "id": "be1436a9c9e5c0645203bfebc411fa09",
    "title": "读山海经（其十二）",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "鸱鴸见城邑，其国有放士。",
      "念彼怀王世，当时数来止。",
      "青丘有奇鸟，自言独见尔；",
      "本为迷者生，不以喻君子。"
    ]
  },
  {
    "id": "be1436a9c9e5c06402f10f49f1a4bc6c",
    "title": "读山海经（其十三）",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "岩岩显朝市，帝者慎用才。",
      "何以废共鲧，重华为之来。",
      "仲父献诚言，姜公乃见猜；",
      "临没告饥渴，当复何及哉！"
    ]
  },
  {
    "id": "be1436a9c9e5c0640fdb33a34cd55bc0",
    "title": "和郭主簿二首（其一）",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "蔼蔼堂前林，中夏贮清阴。",
      "凯风因时来，回飙开我襟。",
      "息交游闲业，卧起弄书琴。",
      "园蔬有余滋，旧谷犹储今。",
      "营己良有极，过足非所钦。",
      "舂秫作美酒，酒熟吾自斟，",
      "弱子戏我侧，学语未成音。",
      "此事真复乐，聊用忘华簪。",
      "遥遥望白云，怀古一何深。"
    ]
  },
  {
    "id": "be1436a9c9e5c064cd62abec3754f78b",
    "title": "和郭主簿二首（其二）",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "和泽周三春，清凉素秋节。",
      "露凝无游氛，天高肃景澈。",
      "陵岑耸逸峰，遥瞻皆奇绝。",
      "芳菊开林耀，青松冠岩列。",
      "怀此贞秀姿，卓为霜下杰。",
      "衔觞念幽人，千载抚尔诀。",
      "检素不获展，厌厌竟良月。"
    ]
  },
  {
    "id": "be1436a9c9e5c064a950e555e1fff005",
    "title": "癸卯岁始春怀古田舍二首",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "【其一】",
      "在昔闻南亩，当年竟未践。",
      "屡空既有人，春兴岂自免？",
      "夙晨装吾驾，启涂情已缅。",
      "鸟哢欢新节，泠风送馀善。",
      "寒草被荒蹊，地为罕人远。",
      "是以植杖翁，悠然不复返。",
      "即理愧通识，所保讵乃浅。",
      "【其二】",
      "先师有遗训，忧道不忧贫。",
      "瞻望邈难逮，转欲志长勤。",
      "秉耒欢时务，解颜劝农人。",
      "平畴交远风，良苗亦怀新。",
      "虽未量岁功，既事多所欣。",
      "耕种有时息，行者无问津。",
      "日入相与归，壶浆劳近邻。",
      "长吟掩柴门，聊为陇亩民。"
    ]
  },
  {
    "id": "be1436a9c9e5c064d678a439bb631e48",
    "title": "九日闲居",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "世短意常多，斯人乐久生。",
      "日月依辰至，举俗爱其名。",
      "露凄暄风息，气澈天象明。",
      "往燕无遗影，来雁有馀声。",
      "酒能祛百虑，菊为制颓龄。",
      "如何蓬庐士，空视时运倾！",
      "尘爵耻虚罍，寒华徒自荣。",
      "敛襟独闲谣，缅焉起深情。",
      "栖迟固多娱，淹留岂无成？"
    ]
  },
  {
    "id": "be1436a9c9e5c064caf52ca3a6730de0",
    "title": "赠羊长史",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "愚生三季后，慨然念黄虞。",
      "得知千载外，正赖古人书。",
      "贤圣留馀迹，事事在中都。",
      "岂忘游心目，关河不可逾。",
      "九域甫已一，逝将理舟舆。",
      "闻君当先迈，负疴不获俱。",
      "路若经商山，为我少踌躇，",
      "多谢绮与甪，精爽今何如？",
      "紫芝谁复采，深谷久应芜。",
      "驷马无贳患，贫贱有交娱。",
      "清谣结心曲，人乖运见疏。",
      "拥怀累代下，言尽意不舒。"
    ]
  },
  {
    "id": "be1436a9c9e5c064e4e97f30f7273e44",
    "title": "时运",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "【其一】",
      "迈迈时运，穆穆良朝。",
      "袭我春服，薄言东郊。",
      "山涤馀霭，宇暧微霄。",
      "有风自南，翼彼新苗。",
      "【其二】",
      "洋洋平泽，乃漱乃濯。",
      "邈邈遐景，载欣载瞩。",
      "称心而言，人亦易足。",
      "挥兹一觞，陶然自乐。",
      "【其三】",
      "延目中流，悠想清沂。",
      "童冠齐业，闲咏以归。",
      "我爱其静，寤寐交挥。",
      "但恨殊世，邈不可追。",
      "【其四】",
      "斯晨斯夕，言息其庐。",
      "花药分列，林竹翳如。",
      "清琴横床，浊酒半壶。",
      "黄唐莫逮，慨独在余。"
    ]
  },
  {
    "id": "be1436a9c9e5c0646529f0f00851aa9f",
    "title": "乙巳岁三月为建威参军使都经钱溪",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "我不践斯境，岁月好已积。",
      "晨夕看山川，事事悉如昔。",
      "微雨洗高林，清颷矫云翮。",
      "眷彼品物存，义风都未隔。",
      "伊余何为者，勉励从兹役。",
      "一形似有制，素襟不可易。",
      "园田日梦想，安得久离析？",
      "终怀在归舟，谅哉宜霜柏。"
    ]
  },
  {
    "id": "be1436a9c9e5c064ced9b4e0edd2a4ab",
    "title": "荣木",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "采采荣木，结根于兹。",
      "晨耀其华，夕已丧之。",
      "人生若寄，憔悴有时。",
      "静言孔念，中心怅而。",
      "采采荣木，于兹托根。",
      "繁华朝起，慨暮不存。",
      "贞脆由人，祸福无门。",
      "匪道曷依，匪善奚敦！",
      "嗟予小子，禀兹固陋。",
      "徂年既流，业不增旧。",
      "志彼不舍，安此日富。",
      "我之怀矣，怛焉内疚。",
      "先师遗训，余岂之坠。",
      "四十无闻，斯不足畏！",
      "脂我名车，策我名骥，",
      "千里虽遥，孰敢不至！"
    ]
  },
  {
    "id": "be1436a9c9e5c0649c86f5d803645c5a",
    "title": "有会而作",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "弱年逢家乏，老至更长饥；",
      "菽麦实所羡，孰敢慕甘肥。",
      "怒如亚九饭，当暑厌寒衣，",
      "岁月将欲暮，如何辛苦悲。",
      "常善粥者心，深念蒙袂非，",
      "嗟来何足吝，徒没空自遗。",
      "斯滥岂攸志，固穷夙所归。",
      "馁也已矣夫，在昔余多师。"
    ]
  },
  {
    "id": "be1436a9c9e5c0646cae687c3032c762",
    "title": "赠长沙公族祖",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "同源分流，人易世疏。",
      "慨然寤叹，念兹厥初。",
      "礼服遂悠，岁月眇徂。",
      "感彼行路，眷然踌躇。",
      "于穆令族，允构斯堂。",
      "谐气冬暄，映怀圭璋。",
      "爰采春花，载警秋霜。",
      "我曰钦哉，实宗之光。",
      "伊余云遘，在长忘同。",
      "笑言未久，逝焉西东。",
      "遥遥三湘，滔滔九江，",
      "山川阻远，行李时通！",
      "何以写心，贻此话言。",
      "进篑虽微，终焉为山。",
      "敬哉离人，临路悽然。",
      "款襟或辽，音问其先！"
    ]
  },
  {
    "id": "be1436a9c9e5c064a9179e154b2d0080",
    "title": "酬丁柴桑",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "有客有客，爰来宦止。",
      "秉直司聪，惠于百里。",
      "飡胜如归，聆善若始。",
      "匪惟也谐，屡有良游。",
      "载言载眺，以写我忧。",
      "放欢一遇，既醉还休。",
      "实欣心期，方从我游。"
    ]
  },
  {
    "id": "be1436a9c9e5c064bf5b2a08074a135b",
    "title": "示周续之祖企谢景夷三郎",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "负疴颓檐下，终日无一欣。",
      "药石有时闲，念我意中人。",
      "相去不寻常，道路邈何因？",
      "周生述孔业，祖谢响然臻。",
      "道丧向千载，今朝复斯闻。",
      "马队非讲肆，校书亦已勤。",
      "老夫有所爱，思与尔为邻。",
      "愿言诲诸子，从我颍水滨。"
    ]
  },
  {
    "id": "be1436a9c9e5c0647e6b390d79aa4e34",
    "title": "怨诗楚调示庞主簿邓治中",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "天道幽且远，鬼神茫昧然。",
      "结发念善事，黾勉六九年。",
      "弱冠逢世阻，始室丧其偏。",
      "炎火屡焚如，螟蜮恣中田。",
      "风雨纵横至，收敛不盈廛。",
      "夏日长抱饥，寒夜无被眠；",
      "造夕思鸡鸣，及晨愿乌迁。",
      "在己何怨天，离忧凄目前。",
      "吁嗟身后名，于我若浮烟。",
      "慷慨独悲歌，钟期信为贤。"
    ]
  },
  {
    "id": "be1436a9c9e5c064cfad2d537ea80a4d",
    "title": "五月旦作和戴主簿",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "虚舟纵逸棹，回复遂无穷。",
      "发岁始俯仰，星纪奄将中。",
      "南窗罕悴物，北林荣且丰。",
      "神渊写时雨，晨色奏景风。",
      "既来孰不去？人理固有终。",
      "居常待其尽，曲肱岂伤冲。",
      "迁化或夷险，肆志无窊隆。",
      "即事如已高，何必升华嵩。"
    ]
  },
  {
    "id": "be1436a9c9e5c0643ad2f1421ec5ec6e",
    "title": "扇上画赞",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "三五道邈，淳风日尽。九流参差，互相推陨。",
      "形逐物迁，心无常准。是以达人，有时而隐。",
      "“四体不勤，五谷不分”，超超丈人，日夕在耘。",
      "辽辽沮溺，耦耕自欣，入鸟不骇，杂兽斯群。",
      "至矣於陵，养气浩然，蔑彼结驷，甘此灌园。",
      "张生一仕，曾以事还，顾我不能，高谢人间。",
      "岧岧丙公，望崖辄归，匪骄匪吝，前路威夷。",
      "郑叟不合，垂钓川湄，交酌林下，清言究微。",
      "孟尝游学，天网时疏，眷言哲友，振褐偕徂。",
      "美哉周子，称疾闲居，寄心清尚，悠然自娱。",
      "翳翳衡门，洋洋泌流，曰琴曰书，顾盼有俦。",
      "饮河既足，自外皆休。缅怀千载，托契孤游。"
    ]
  },
  {
    "id": "be1436a9c9e5c06495eb9271422e03a1",
    "title": "命子",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "悠悠我祖，爰自陶唐。",
      "邈为虞宾，历世重光。",
      "御龙勤夏，豕韦翼商。",
      "穆穆司徒，厥族以昌。",
      "纷纷战国，漠漠衰周，",
      "凤隐于林，幽人在丘。",
      "逸虬绕云，奔鲸骇流。",
      "天集有汉，眷予悯侯。",
      "于赫悯候，运当攀龙。",
      "抚剑风迈，显兹武功。",
      "书誓山河，启土开封。",
      "亹亹丞相，允迪前踪。",
      "浑浑长源，郁郁洪柯。",
      "群川载导，众条载罗。",
      "时有语默，运因隆窊，",
      "在我中晋，业融长沙。",
      "桓桓长沙，伊勋伊德。",
      "天子畴我，专征南国。",
      "功遂辞归，临宠不忒。",
      "孰谓斯心，而近可得。",
      "肃矣我祖，慎终如始。",
      "直方二台，惠和千里。",
      "于穆仁考，淡焉虚止。",
      "寄迹风云，冥兹愠喜。",
      "嗟余寡陋，瞻望弗及。",
      "顾惭华鬓，负影只立。",
      "三千之罪，无后为急。",
      "我诚念哉，呱闻尔泣。",
      "卜云嘉日，占亦良时。",
      "名汝曰俨，字汝求思。",
      "温恭朝夕，念兹在兹。",
      "尚想孔伋，庶其企而。",
      "厉夜生子，遽而求火。",
      "凡百有心，奚特于我。",
      "既见其生，实欲其可。",
      "人亦有言，斯情无假。",
      "日居月诸，渐免于孩。",
      "福不虚至，祸亦易来。",
      "夙兴夜寐，愿尔斯才；",
      "尔之不才，亦已焉哉！"
    ]
  },
  {
    "id": "be1436a9c9e5c06474881d1d51f3629c",
    "title": "于王抚军座送客",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "秋日凄且厉，百卉具已腓。",
      "爰以履霜节，登高饯将归。",
      "寒气冒山泽，游云倏无依。",
      "洲渚四缅邈，风水互乖违。",
      "瞻夕欣良宴，离言聿云悲。",
      "晨鸟暮来还，悬车敛馀辉。",
      "逝止判殊路，旋驾怅迟迟。",
      "目送回舟远，情随万化遗。"
    ]
  },
  {
    "id": "be1436a9c9e5c06431a17a46f7c81037",
    "title": "归鸟",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "翼翼归鸟，晨去于林。远之八表，近憩云岑。",
      "和风不洽，翻翮求心。顾俦相鸣，景庇清阴。",
      "翼翼归鸟，载翔载飞。虽不怀游，见林情依。",
      "遇云颉颃，相鸣而归。遐路诚悠，性爱无遗。",
      "翼翼归鸟，驯林徘徊。岂思天路，欣反旧栖。",
      "虽无昔侣，众声每谐。日夕气清，悠然其怀。",
      "翼翼归鸟，戢羽寒条。游不旷林，宿则森标。",
      "晨风清兴，好音时交。矰缴奚施？已卷安劳！"
    ]
  },
  {
    "id": "be1436a9c9e5c064467956da5304ffc6",
    "title": "乞食",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "饥来驱我去，不知竟何之。",
      "行行至斯里，叩门拙言辞。",
      "主人解余意，遗赠岂虚来。",
      "谈谐终日夕，觞至辄倾杯。",
      "情欣新知欢，言咏遂赋诗。",
      "感子漂母惠，愧我非韩才。",
      "衔戢知何谢，冥报以相贻。"
    ]
  },
  {
    "id": "be1436a9c9e5c064c51d65f35a28e2e3",
    "title": "连雨独饮",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "运生会归尽，终古谓之然。",
      "世间有松乔，于今定何间。",
      "故老赠余酒，乃言饮得仙。",
      "试酌百情远，重觞忽忘天。",
      "天岂去此哉，任真无所先。",
      "云鹤有奇翼，八表须臾还。",
      "自我抱兹独，黾勉四十年。",
      "形骸久已化，心在复何言。"
    ]
  },
  {
    "id": "be1436a9c9e5c064aa0f8ef0753109c1",
    "title": "和刘柴桑",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "山泽久见招，胡事乃踌躇？",
      "直为亲旧故，未忍言索居。",
      "良辰入奇怀，挈杖还西庐。",
      "荒涂无归人，时时见废墟。",
      "茅茨己就治，新畴复应畲。",
      "穀风转凄薄，春醪解饥劬。",
      "弱女虽非男，慰情良胜无。",
      "栖栖世中事，岁月共相疏。",
      "耕织称其用，过此奚所须。",
      "去去百年外，身名同翳如。"
    ]
  },
  {
    "id": "be1436a9c9e5c064f6366636adef3062",
    "title": "岁暮和张常侍",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "市朝凄旧人，骤骥感悲泉。",
      "明旦非今日，岁暮余何言！",
      "素颜敛光润，白发一已繁。",
      "阔哉秦穆谈，旅力岂未愆！",
      "向夕长风起，寒云没西山。",
      "冽冽气遂严，纷纷飞鸟还。",
      "民生鲜长在，矧伊愁苦缠。",
      "屡阙清酤至，无以乐当年。",
      "穷通靡攸虑，憔悴由化迁。",
      "抚己有深怀，履运增慨然。"
    ]
  },
  {
    "id": "be1436a9c9e5c064b6ce943c6a82c0f8",
    "title": "腊日",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "风雪送馀运，无妨时已和。",
      "梅柳夹门植，一条有佳花。",
      "我唱尔言得，酒中适何多！",
      "未能明多少，章山有奇歌。"
    ]
  },
  {
    "id": "be1436a9c9e5c064e37bd0c01233c7a6",
    "title": "与殷晋安别",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "游好非少长，一遇尽殷勤。",
      "信宿酬清话，益复知为亲。",
      "去岁家南里，薄作少时邻。",
      "负杖肆游从，淹留忘宵晨。",
      "语默自殊势，亦知当乖分。",
      "未谓事已及，兴言在兹春。",
      "飘飘西来风，悠悠东去云。",
      "山川千里外，言笑难为因。",
      "良才不隐世，江湖多贱贫。",
      "脱有经过便，念来存故人。"
    ]
  },
  {
    "id": "be1436a9c9e5c0643757170ae74a2861",
    "title": "咏二疏",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "大象转四时，功成者自去。",
      "借问衰周来，几人得其趣？",
      "游目汉廷中，二疏复此举。",
      "高啸返旧居，长揖储君傅。",
      "饯送倾皇朝，华轩盈道路。",
      "离别情所悲，馀荣何足顾！",
      "事胜感行人，贤哉岂常誉！",
      "厌厌阎里欢，所营非近务。",
      "促席延故老，挥觞道平素。",
      "问金终寄心，清言晓未悟。",
      "放意乐馀年，遑恤身后虑！",
      "谁云其人亡，久而道弥著。"
    ]
  },
  {
    "id": "be1436a9c9e5c0645d6afb48a8c2fb4d",
    "title": "咏三良",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "弹冠乘通津，但惧时我遗。",
      "服勤尽岁月，常恐功愈微。",
      "忠情谬获露，遂为君所私。",
      "出则陪文舆，人必侍丹帷。",
      "箴规向已从，计议初无亏。",
      "一朝长逝后，愿言同此归。",
      "厚恩固难忘，君命安可违！",
      "临穴罔惟疑，投义志攸希。",
      "荆棘笼高坟，黄鸟声正悲。",
      "良人不可赎，泫然沾我衣。"
    ]
  },
  {
    "id": "be1436a9c9e5c06422cb35edfcde2e15",
    "title": "丙辰岁八月中于下潠田舍获",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "贫居依稼穑，戮力东林隈。",
      "不言春作苦，常恐负所怀。",
      "司田眷有秋，寄声与我谐。",
      "饥者欢初饱，束带候鸣鸡。",
      "扬楫越平湖，泛随清壑回。",
      "郁郁荒山里，猿声闲且哀。",
      "悲风爱静夜，林鸟喜晨开。",
      "曰余作此来，三四星火颓。",
      "姿年逝已老，其事未云乖。",
      "遥谢荷蓧翁，聊得从君栖。"
    ]
  },
  {
    "id": "be1436a9c9e5c0644dba660ea14cd4e1",
    "title": "庚戌岁九月中于西田获早稻",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "人生归有道，衣食固其端。",
      "孰是都不营，而以求自安？",
      "开春理常业，岁功聊可观。",
      "晨出肆微勤，日入负耒还。",
      "山中饶霜露，风气亦先寒。",
      "田家岂不苦？弗获辞此难。",
      "四体诚乃疲，庶无异患干。",
      "盥濯息檐下，斗酒散襟颜。",
      "遥遥沮溺心，千载乃相关。",
      "但愿长如此，躬耕非所叹。"
    ]
  },
  {
    "id": "be1436a9c9e5c06401a245654fe2d7bf",
    "title": "辛丑岁七月赴假还江陵夜行涂口",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "闲居三十载，遂与尘事冥。",
      "诗书敦宿好，林园无世情。",
      "如何舍此去，遥遥至南荆！",
      "叩枻新秋月，临流别友生。",
      "凉风起将夕，夜景湛虚明。",
      "昭昭天宇阔，皛皛川上平。",
      "怀役不遑寐，中宵尚孤征。",
      "商歌非吾事，依依在耦耕。",
      "投冠旋旧墟，不为好爵萦。",
      "养真衡茅下，庶以善自名。"
    ]
  },
  {
    "id": "be1436a9c9e5c064ee6f2523e01bc67c",
    "title": "悲从弟敬德",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "衔哀过旧宅，悲泪应心零。",
      "借问为谁悲？怀人在九冥。",
      "礼服名群从，恩爱若同生。",
      "门前执手时，何意尔先倾！",
      "在数竟不免，为山不及成。",
      "慈母沈哀疚，二胤才数龄。",
      "双位委空馆，朝夕无哭声。",
      "流尘集虚坐，宿草旅前庭。",
      "阶除旷游迹，园林独馀情。",
      "翳然乘化去，终天不复形。",
      "迟迟将回步，恻恻悲襟盈。"
    ]
  },
  {
    "id": "be1436a9c9e5c0645fff662d5c61972d",
    "title": "还旧居",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "畴昔家上京，六载去还归。",
      "今日始复来，恻怆多所悲。",
      "阡陌不移旧，邑屋或时非。",
      "履历周故居，邻老罕复遗，",
      "步步寻往迹，有处特依依。",
      "流幻百年中，寒暑日相推。",
      "常恐大化尽，气力不及衰。",
      "拨置且莫念，一觞聊可挥。"
    ]
  },
  {
    "id": "be1436a9c9e5c0641c72849c5cbb0d23",
    "title": "止酒",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "居止次城邑，逍遥自闲止。",
      "坐止高荫下，步止荜门里。",
      "好味止园葵，大懽止稚子。",
      "平生不止酒，止酒情无喜。",
      "暮止不安寝，晨止不能起。",
      "日日欲止之，营卫止不理。",
      "徒知止不乐，未知止利己。",
      "始觉止为善，今朝真止矣。",
      "从此一止去，将止扶桑涘。",
      "清颜止宿容，奚止千万祀。"
    ]
  },
  {
    "id": "be1436a9c9e5c0647268a5f6bb4a00e7",
    "title": "责子",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "白发被两鬓，肌肤不复实。",
      "虽有五男儿，总不好纸笔。",
      "阿舒已二八，懒惰故无匹。",
      "阿宣行志学，而不爱文术。",
      "雍端年十三，不识六与七。",
      "通子垂九龄，但觅梨与栗。",
      "天运苟如此，且进杯中物。"
    ]
  },
  {
    "id": "be1436a9c9e5c064b860a962f3df282c",
    "title": "读史述九章",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "【夷齐】",
      "二子让国，相将海隅。",
      "天人革命，绝景穷居。",
      "采薇高歌，慨想黄虞。",
      "贞风淩俗，爰感懦夫。",
      "【箕子】",
      "去乡之感，犹有迟迟。",
      "矧伊代谢，触物皆非。",
      "哀哀箕子，云胡能夷！",
      "狡童之歌，凄矣其悲。",
      "【管鲍】",
      "知人未易，相知实难。",
      "淡美初交，利乖岁寒。",
      "管生称心，鲍叔必安。",
      "奇情双亮，令名俱完。",
      "【程杵】",
      "遗生良难，士为知己。",
      "望义如归，允伊二子。",
      "程生挥剑，惧兹馀耻。",
      "令德永闻，百代见纪。",
      "【七十二弟子】",
      "恂恂舞雩，莫曰匪贤。",
      "俱映日月，共餐至言。",
      "恸由才难，感为情牵。",
      "回也早夭，赐独长年。",
      "【屈贾】",
      "进德修业，将以及时。",
      "如彼稷契，孰不愿之？",
      "嗟乎二贤，逢世多疑。",
      "候瞻写志，感鵩献辞。",
      "【韩非】",
      "丰狐隐穴，以文自残。",
      "君子失时，白首抱关。",
      "巧行居灾，忮辩召患。",
      "哀矣韩生，竟死《说难》。",
      "【鲁二儒】",
      "易代随时，迷变则愚。",
      "介介若人，特为贞夫。",
      "德不百年，污我诗书。",
      "逝然不顾，被褐幽居。",
      "【张长公】",
      "远哉长公，萧然何事？",
      "世路多端，皆为我异。",
      "敛辔朅来，独养其志。",
      "寝迹穷年，谁知斯意？"
    ]
  },
  {
    "id": "be1436a9c9e5c0646bd84c25a22b25c7",
    "title": "庚子岁五月中从都还阻风于规林二首",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "【其一】",
      "行行循归路，计日望旧居。",
      "一欣侍温颜，再喜见友于。",
      "鼓棹路崎曲，指景限西隅。",
      "江山岂不险？归子念前涂。",
      "凯风负我心，戢楪守穷湖。",
      "高莽眇无界，夏木独森疏。",
      "谁言客舟远？近瞻百里馀。",
      "延目识南岭，空叹将焉如！",
      "【其二】",
      "自古叹行役，我今始知之。",
      "山川一何旷，巽坎难与期。",
      "崩浪聒天响，长风无息时。",
      "久游恋所生，如何淹在兹。",
      "静念园林好，人间良可辞。",
      "当年讵有几？纵心复何疑！"
    ]
  },
  {
    "id": "be1436a9c9e5c064a041d37cb3a2c5c1",
    "title": "拟古九首",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "【其一】",
      "荣荣窗下兰，密密堂前柳。",
      "初与君别时，不谓行当久。",
      "出门万里客，中道逢嘉友。",
      "未言心相醉，不在接杯酒。",
      "兰枯柳亦衰，遂令此言负。",
      "多谢诸少年，相知不中厚。",
      "意气倾人命，离隔复何有？",
      "【其二】",
      "辞家夙严驾，当往志无终。",
      "问君今何行？非商复非戎。",
      "闻有田子春，节义为士雄。",
      "斯人久已死，乡里习其风。",
      "生有高世名，既没传无穷。",
      "不学狂驰子，直在百年中。",
      "【其三】",
      "仲春遘时雨，始雷发东隅。",
      "众蛰各潜骇，草木从横舒。",
      "翩翩新来燕，双双入我庐。",
      "先巢故尚在，相将还旧居。",
      "自从分别来，门庭日荒芜。",
      "我心固匪石，君情定何如？",
      "【其四】",
      "迢迢百尺楼，分明望四荒。",
      "暮作归云宅，朝为飞鸟堂。",
      "山河满目中，平原独茫茫。",
      "古时功名士，慷慨争此场。",
      "一旦百岁后，相与还北邙。",
      "松柏为人伐，高坟互低昂。",
      "颓基无遗主，游魂在何方？",
      "荣华诚足贵，亦复可怜伤！",
      "【其五】",
      "东方有一士，被服常不完。",
      "三旬九遇食，十年著一冠。",
      "辛勤无此比，常有好容颜。",
      "我欲观其人，晨去越河关。",
      "青松夹路生，白云宿檐端。",
      "知我故来意，取琴为我弹。",
      "上弦惊别鹤，下弦操孤鸾。",
      "愿留就君住，从今至岁寒。",
      "【其六】",
      "苍苍谷中树，冬夏常如兹。",
      "年年见霜雪，谁谓不知时？",
      "厌闻世上语，结友到临淄。",
      "稷下多谈士，指彼决吾疑。",
      "装束既有日，已与家人辞。",
      "行行停出门，还坐更自思。",
      "不怨道里长，但畏人我欺。",
      "万一不合意，永为世笑之。",
      "伊怀难具道，为君作此诗。",
      "【其七】",
      "日暮天无云，春风扇微和。",
      "佳人美清夜，达曙酣且歌。",
      "歌竟长叹息，持此感人多。",
      "皎皎云间月，灼灼叶中华。",
      "岂无一时好，不久当如何？",
      "【其八】",
      "少时壮且厉，抚剑独行游。",
      "谁言行游近，张掖至幽州。",
      "饥食首阳薇，渴饮易水流。",
      "不见相知人，惟见古时丘。",
      "路边两高坟，伯牙与庄周。",
      "此士难再得，吾行欲何求？",
      "【其九】",
      "种桑长江边，三年望当采。",
      "枝条始欲茂，忽值山河改。",
      "柯叶自摧折，根株浮沧海。",
      "春蚕既无食，寒衣欲谁待？",
      "本不植高原，今日复何悔！"
    ]
  },
  {
    "id": "be1436a9c9e5c064e221bbf1455d23bc",
    "title": "咏贫士七首",
    "authorName": "陶渊明",
    "authorId": "be1436a9c9e5c064371bce7d18997733",
    "dynasty": "晋",
    "content": [
      "【其一】",
      "万族各有托，孤云独无依。",
      "暧暧空中灭，何时见馀晖。",
      "朝霞开宿雾，众鸟相与飞。",
      "迟迟出林翮，未夕复来归。",
      "量力守故辙，岂不寒与饥？",
      "知音苟不存，已矣何所悲。",
      "【其二】",
      "凄厉岁云暮，拥褐曝前轩。",
      "南圃无遗秀，枯条盈北园。",
      "倾壶绝馀沥，窥灶不见烟。",
      "诗书塞座外，日昃不遑研。",
      "闲居非陈厄，窃有愠见言。",
      "何以慰吾怀，赖古多此贤。",
      "【其三】",
      "荣叟老带索，欣然方弹琴。",
      "原生纳决履，清歌畅商音。",
      "重华去我久，贫士世相寻。",
      "弊襟不掩肘，藜羹常乏斟。",
      "岂忘袭轻裘，苟得非所钦。",
      "赐也徒能辨，乃不见吾心。",
      "【其四】",
      "安贫守贱者，自古有黔娄。",
      "好爵吾不荣，厚馈吾不酬。",
      "一旦寿命尽，弊服仍不周。",
      "岂不知其极，非道故无忧。",
      "从来将千载，未复见斯俦。",
      "朝与仁义生，夕死复何求。",
      "【其五】",
      "袁安困积雪，邈然不可干。",
      "阮公见钱入，即日弃其官。",
      "刍槁有常温，采莒足朝飡。",
      "岂不实辛苦，所惧非饥寒。",
      "贫富常交战，道胜无戚颜。",
      "至德冠邦闾，清节映西关。",
      "【其六】",
      "仲蔚爱穷居，绕宅生蒿蓬。",
      "翳然绝交游，赋诗颇能工；",
      "举世无知者，止有一刘龚。",
      "此士胡独然？实由罕所同；",
      "介焉安其业，所乐非穷通。",
      "人事固以拙，聊得长相从。",
      "【其七】",
      "昔在黄子廉，弹冠佐名州。",
      "一朝辞吏归，清贫略难俦。",
      "年饥感仁妻，泣涕向我流。",
      "丈夫虽有志，固为儿女忧。",
      "惠孙一晤叹，腆赠竟莫酬。",
      "谁云固穷难，邈哉此前修。"
    ]
  },
  {
    "id": "be1436a9d18871de602c7056e2cbb802",
    "title": "宛转歌",
    "authorName": "刘妙容",
    "authorId": "be1436a9d18871ded1457b72d1457b72",
    "dynasty": "晋",
    "content": [
      "月既明，西轩琴复清。寸心斗酒争芳夜，千秋万岁同此情。",
      "歌宛转，宛转声已哀。愿为星与汉，光景共徘徊。悲且伤，参差泪成行。",
      "底红掩翠方无色，金徽玉轸为谁锵？歌宛转，宛转结复悲。愿为烟与雾，氤氲共容姿。"
    ]
  },
  {
    "id": "be1436a9d5007b6802a84453a797be62",
    "title": "赠陆机出为吴王郎中令诗",
    "authorName": "潘尼",
    "authorId": "be1436a9d5007b68bd748d9148ceeaab",
    "dynasty": "晋",
    "content": [
      "东南之美，曩惟延州。",
      "显允陆生，于今尠俦。",
      "振鳞南海，濯翼清流。",
      "婆娑翰林，容与坟丘。",
      "玉以瑜润，随以光融。",
      "乃渐上京，羽仪储宫。",
      "玩尔清藻，味尔芳风。",
      "泳之弥广，挹之弥冲。",
      "昆山何有，有瑶有珉。",
      "及尔同僚，具惟近臣。",
      "予涉素秋，子登青春。",
      "愧无老成，厕彼日新。",
      "祁祁大邦，惟桑惟梓。",
      "穆穆伊人，南国之纪。",
      "帝曰尔谐，惟王卿士。",
      "俯楼从命，奚恤奚喜。",
      "我车既巾，我马既秣。",
      "星陈夙驾，载脂载辖。",
      "婉娈二宫，徘徊殿闼。",
      "醪澄莫飨，孰慰饥渴。",
      "昔子忝私，贻我蕙兰。",
      "今子徂东，何以赠旃。",
      "寸晷惟宝，岂无玙璠。",
      "彼美陆生，可与晤言。"
    ]
  },
  {
    "id": "be1436a9e8a5656ab893fdd298699302",
    "title": "兰亭诗六首（其三）",
    "authorName": "王羲之",
    "authorId": "be1436a9e8a5656a11b9842e52720e00",
    "dynasty": "晋",
    "content": [
      "三春启群品，寄畅在所因。",
      "仰望碧天际，俯磐绿水滨。",
      "寥朗无崖观，寓目理自陈。",
      "大矣造化功！万殊莫不均。",
      "群籁虽参差，适我无非新。"
    ]
  },
  {
    "id": "be1436a9f6c39910b9cec2a9dd5f4b3c",
    "title": "酌贪泉赋诗",
    "authorName": "吴隐之",
    "authorId": "be1436a9f6c39910d1457b720deb1c54",
    "dynasty": "晋",
    "content": [
      "古人云此水，一歃怀千金。",
      "试使夷齐饮，终当不易心。"
    ]
  },
  {
    "id": "be1436a9fe011535e16cd07d1bd85d73",
    "title": "思归引",
    "authorName": "石崇",
    "authorId": "be1436a9fe011535077e29b194f6d7e0",
    "dynasty": "晋",
    "content": [
      "思归引。归河阳。",
      "假余翼鸿鹤高飞翔。",
      "经芒阜。济河梁。",
      "望我旧馆心悦康。",
      "清渠激。鱼彷徨。",
      "雁惊溯波群相将。",
      "终日周览乐无方。",
      "登云阁。列姬姜。",
      "拊丝竹。叩宫商。",
      "宴华池。酌玉觞。"
    ]
  },
  {
    "id": "be1436a9fe01153592751ff7b50a4008",
    "title": "王明君",
    "authorName": "石崇",
    "authorId": "be1436a9fe011535077e29b194f6d7e0",
    "dynasty": "晋",
    "content": [
      "我本汉家子，将适单于庭。",
      "辞决未及终，前驱已抗旌。",
      "仆御涕流离，辕马悲且鸣。",
      "哀郁伤五内，泣泪沾朱缨。",
      "行行日已远，遂造匈奴城。",
      "延我于穹庐，加我阏氏名。",
      "殊类非所安，虽贵非所荣。",
      "父子见陵辱，对之惭且惊。",
      "杀身良不易，默默以苟生。",
      "苟生亦何聊，积思常愤盈。",
      "愿假飞鸿翼，弃之以遐征。",
      "飞鸿不我顾，伫立以屏营。",
      "昔为匣中玉，今为粪上英。",
      "朝华不足欢，甘与秋草并。",
      "传语后世人，远嫁难为情。"
    ]
  }
]