[
  {
    "id": "2e89e4204d565f80d9a8380d04d24ae9",
    "title": "寄芸叟",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "愁云垂地黄映日，叠嶂插空青照楼。",
      "野菊花开秋又晚，便当归去老沧洲。"
    ]
  },
  {
    "id": "2e89e4204d565f80d9a8380d05ad83a6",
    "title": "寄芸叟",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "年过半百合归去，谨杜衡门深退藏。",
      "衰白前途有多少，使君子细更商量。"
    ]
  },
  {
    "id": "2e89e4204d565f80c64a256ff1a7dbcc",
    "title": "题织锦璇玑图",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "晞草露如郎行薄，乱花风似客情多。",
      "归鸿见处弹珠泪，语燕闻时敛翠蛾。"
    ]
  },
  {
    "id": "2e89e4204d565f80c64a256f70ae740b",
    "title": "题织锦璇玑图",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "肠断写愁萦字字，锦纹传意寄君看。",
      "床空照月残灯冷，黄叶霜前秋信寒。"
    ]
  },
  {
    "id": "2e89e4204d565f80c64a256f4568877d",
    "title": "题织锦璇玑图",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "前堂画烛残凝泪，半夜清香旧惹衾。",
      "烟锁竹枝寒宿鸟，水沉天色霁横参。"
    ]
  },
  {
    "id": "2e89e4204d565f80e91adaf50373ef3f",
    "title": "和徐道腴波字",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "人横玉管宁无意，风入春江总是波。",
      "把袂相牵招饮去，岳阳城外酒徒多。"
    ]
  },
  {
    "id": "2e89e4204d565f80e7978fae73956d43",
    "title": "席上口授杜仲观",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "暮雨萧萧何不止，东风弄白起江波。",
      "绿杨绾作同心结，杜子春来狂兴多。"
    ]
  },
  {
    "id": "2e89e4204d565f80fb55863ce54cbe67",
    "title": "走笔呈承君",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "围棋屡北当复战，乘兴能来不待邀。",
      "杜牧诗如道今日，最宜檐雨竹萧萧。"
    ]
  },
  {
    "id": "2e89e4204d565f805e56bcb41b3aa779",
    "title": "风人一绝",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "须烦玉手自操刀，便趁槐芽作冷淘。",
      "剩泼葱油抹羊肉，不嫌潇洒爱萧骚。"
    ]
  },
  {
    "id": "2e89e4204d565f804baca66f2d22cc64",
    "title": "呈宋思叔县丞",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "宋君吾未识，名誉素讲闻。",
      "海上一邂逅，欢然如故人。",
      "相交但数语，所见已终身。",
      "固非轻许与，亦有白头新。",
      "之官颇迫促，折柳长亭春。",
      "驰情自今始，怅望西南云。"
    ]
  },
  {
    "id": "2e89e4204d565f804d8e9145148d8b0c",
    "title": "夜入监中",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "攲枕汗如洗，出门更已深。",
      "长风万里至，河汉清人心。",
      "芙蕖有佳气，杨柳摇疏阴。",
      "秋声繁促织，月色动栖禽。",
      "落魄衣忘带，逍遥发懒簪。",
      "听从凉冷入，一快直千金。"
    ]
  },
  {
    "id": "2e89e4204d565f80a5ac0c180ae6365d",
    "title": "庾楼",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "高城枕浩渺，层层压崔嵬。",
      "路绕清阴上，山分爽气来。",
      "天低风动幕，空迥月浮杯。",
      "远眼征帆尽，凉襟细雨开。",
      "行人望蓬岛，游客比春台。",
      "岂独登临胜，扶倾不易才。"
    ]
  },
  {
    "id": "2e89e4204d565f80cf874a4c5029d02c",
    "title": "上巳饮于湖上",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "城南春已老，湖上雨初晴。",
      "草作忘忧绿，风为解愠清。",
      "杨花轻欲下，菱叶细方生。",
      "酒影低云木，歌声伴画莺。",
      "赏心残蕊在，幽曲小舟横。",
      "却笑兰亭会，吟诗半不成。"
    ]
  },
  {
    "id": "2e89e4204d565f80aa186edeb0c0aa07",
    "title": "送周文之主簿",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "俊逸驹千里，孤高桂一枝。",
      "清才比栖棘，馀事付枯棋。",
      "小邑今官满，当涂半己知。",
      "扬舲发江浦，策马望京师。",
      "待诏须金马，支床笑玉龟。",
      "都尘亦可畏，莫遣素衣缁。"
    ]
  },
  {
    "id": "2e89e4204d565f80bc39088b4ecf3e91",
    "title": "送沈行奉议赴辟陕西",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "除诏移关陕，征途半斗牛。",
      "落帆江蒲月，跃马戍垣秋。",
      "葱岭霜吹剑，龙堆雪点裘。",
      "兵家破竹势，幕府涌泉谋。",
      "且作从军乐，安知出塞愁。",
      "观公颇丰下，努力取封侯。"
    ]
  },
  {
    "id": "2e89e4204d565f80a6407723c22a759c",
    "title": "守倅自开元观食起欲往紫极宫道过余之家园乃屈同游太守自以为能知地形余故议卜居之处也以诗谢焉",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "东已窥丹井，西将造嘿轩。",
      "半途留使骑，枉道至家园。",
      "败叶深埋砌，清阴密拥门。",
      "生涯为废宅，景物似荒村。",
      "经始惭谋拙，临轩肯屈尊。",
      "竹间烦伫立，高谊见公存。"
    ]
  },
  {
    "id": "2e89e4204d565f80b6f907b40cdcdbf2",
    "title": "咏橹",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "以小能行大，天机寄物形。",
      "沿流最有助，深壑屡尝经。",
      "迅速功无比，讴鸦韵可听。",
      "江空插羽翼，水府散雷霆。",
      "驾浪来湘浦，摇风过洞庭。",
      "侵凌秋岛雾，破碎暮湾星。",
      "雁鹜惊群起，蛟龙睡一醒。",
      "浩然乘此兴，东去绝沧溟。"
    ]
  },
  {
    "id": "2e89e4204d565f805fce7459be3ed68d",
    "title": "咏柁",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "厥初谁创物，似此亦难求。",
      "摆合千寻浪，回旋万斛舟。",
      "行如一卧扇，力敌九氂牛。",
      "出没居相半，东西势自由。",
      "高风当绝倚，浅濑亦徐收。",
      "轧轧微鸣晓，峨峨迥浸秋。",
      "随湾掉转尾，避石掣开头。",
      "自有施功地，何尝厌下流。"
    ]
  },
  {
    "id": "2e89e4204d565f80a3e845cb96ea5e8d",
    "title": "选官图口号",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "环合官图展，观呼象子圆。",
      "飞腾随八赤，摧折在双玄。",
      "已贵翻投裔，将薨却上天。",
      "须臾文换武，俄顷后驰先。",
      "错杂贤愚品，偏颇造化权。",
      "望移情欲脱，患失胆俱悬。",
      "愠色观三已，豪心待九迁。",
      "宁知即罢局，荣辱两茫然。"
    ]
  },
  {
    "id": "2e89e4204d565f8009dbb00a9fbf2d66",
    "title": "晚晴见雪呈梦锡",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "东北风声急，西南日景斜。",
      "断云方散锦，飞雪忽成花。",
      "见落初犹少，量深久渐加。",
      "远天明映玉，晴地湿团沙。",
      "浩荡随阴气，须臾变水华。",
      "清辉迷粉蝶，寒色带昏鸦。",
      "又是流年暮，同居沧海涯。",
      "寂寥求自遣，小咏寄诗家。"
    ]
  },
  {
    "id": "2e89e4204d565f801a690d5f211e6806",
    "title": "古来",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "古来豪俊起，大半在山东。",
      "甚矣承平久，萧然武备空。",
      "封疆濒北狄，士卒戍西戎。",
      "器械恬儿戏，城隍骇土功。",
      "朝廷急扫敝，草莽许输忠。",
      "元恨天门远，无由半策通。"
    ]
  },
  {
    "id": "2e89e4204d565f808a5eec0b259e9018",
    "title": "送董少卿",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "庄重邦之望，疏明众所钦。",
      "守符频握虎，使节屡颁金。",
      "天子东州幸，时蒙皂盖临。",
      "名卿镇以静，循吏见于今。",
      "岂弟民无扰，廉隅俗不侵。",
      "清樽但谈宴，和气入讴吟。",
      "盛德推先进，高怀在直寻。",
      "两忘兼宠辱，一笑寄浮沉。",
      "积雪留行色，朱轮挽去音。",
      "梦回双阙表，爱结水棠阴。",
      "贱子非良器，经年托泮林。",
      "清晖瞻画戟，谆诲俯华簪。",
      "与进恩尤厚，临分恋最深。",
      "送公无外饰，终始古人心。"
    ]
  },
  {
    "id": "2e89e4204d565f8083a8f17637670e0b",
    "title": "久雨",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "一日三日雨，雨中有青天。",
      "未能舒叆叇，何苦弄潺湲。",
      "卷海长风里，倾河白日边。",
      "泥鸣万丸跃，瓦破百绳穿。",
      "鸟雀深依舍，蛟龙痛着鞭。",
      "醉阴昏翠巘，走浊乱青川。",
      "急洒随奔电，馀霏倚断烟。",
      "兴居愁湿热，行步阻流泉。",
      "闵仆衣为障，看儿板作船。",
      "稍移茶近火，更使带添绵。",
      "僻陋无人迹，幽闲足昼眠。",
      "梦回闻点滴，垂晚兴萧然。"
    ]
  },
  {
    "id": "2e89e4204d565f80e5b92d2e69c940ab",
    "title": "宽恤民力",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "天地清明日，君臣际会秋。",
      "雷霆大号遍，雨雪湛恩流。",
      "士卒休群戍，耕桑劝九州。",
      "中邦节赐予，下吏省诛求。",
      "物继由庚咏，民喧击壤讴。",
      "泰宁堪坐致，宽恤此良谋。",
      "户晓为今失，官询校古羞。",
      "愚言惟圣择，神断戒优游。"
    ]
  },
  {
    "id": "2e89e4204d565f807d57d8e3a3755694",
    "title": "咏高",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "先以下为基，终当保不危。",
      "泰山雄地镇，北斗正天维。",
      "敏手夸能赋，忠言愿听卑。",
      "百常登观阙，九仞揭旌旗。",
      "木有迁莺集，墉惟射隼宜。",
      "举家何氏隐，双下李愔捶。",
      "大比杨雄好，长同巽卦为。",
      "巍然望尧帝，卓尔仰宣尼。",
      "羊肆犹陈义，皇坟或媲词。",
      "变更惊岸谷，丰稔阅京坻。",
      "醉枕日三丈，词场桂一枝。",
      "金城横绝险，龙马出权奇。",
      "已著名僧传，仍先国手棋。",
      "张弓聊抑尔，封岱更增之。",
      "郢曲故难和，牙琴谁复知。",
      "楩楠凌远壑，鸿鹄漾晴曦。",
      "汉祖兴邦日，商宗享国时。",
      "设科求德劭，巡狩问年耆。",
      "容驷开门户，摩霄展羽仪。",
      "形容上麟阁，勋阀照鳌碑。",
      "密勿云台议，揄扬嵩岳诗。",
      "岩岩具瞻峻，那复叹隆墀。"
    ]
  },
  {
    "id": "2e89e4204d565f80cb2d9cb3aaf96c5e",
    "title": "咏大",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "观水宣尼志，歌风汉祖篇。",
      "鹏抟九万里，椿寿八千年。",
      "老子能谈道，唐尧亦法天。",
      "旅獒宜自戒，魏瓠不胜坚。",
      "西域瓜如斛，东山栗比拳。",
      "周蒿芟作柱，舜竹截为船。",
      "鲁语讥居蔡，邠诗咏献豜。",
      "雷声当拟圣，人迹谩疑仙。",
      "宝训书传百，真乘界说千。",
      "弓闻阳虎窃，鼎自郜城迁。",
      "冯异依乔木，刘公受一钱。",
      "小鲜无挠国，多稼最宜田。",
      "骨有专车异，珠求径寸圆。",
      "瘿垂惊瓮盎，雹下骇杯棬。",
      "船泛银山浪，琴操急雨弦。",
      "恐时心缦缦，卧处腹便便。",
      "公罢三名府，官防五在边。",
      "从容隐朝市，指顾奠山川。",
      "已识古今体，且知天地全。",
      "介圭催入觐，夏屋示优贤。",
      "金印悬如斗，神毫运若椽。",
      "安荣可长享，儒效照青编。"
    ]
  },
  {
    "id": "2e89e4204d565f8052900251b5f8f924",
    "title": "十三日南湖之集宾主六人谨成诗十韵拜呈",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "律管秋灰动，铢衣暑服轻。",
      "居官半舜牧，环坐列周卿。",
      "揽辔湖边集，谈经席上倾。",
      "逸交希李白，奇策拟陈平。",
      "博奕休言戏，韬钤且议兵。",
      "续笺诗义白，重演卦爻成。",
      "午日停龙驭，西风驻鹢程。",
      "弓钧寒力壮，天暮霁华明。",
      "绿野接乡遂，良辰推甲庚。",
      "浴沂人已散，终日梦魂清。"
    ]
  },
  {
    "id": "2e89e4204d565f80b8f4a388cc9dce4c",
    "title": "再吟六诗四首拜呈",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "摩天皆劲翮，对垒尽雄诗。",
      "汉士增三杰，唐儒益二夔。",
      "素修同德行，良会展尊彝。",
      "耻佩苏秦印，闲吟谷永诗。",
      "郡条颁美政，邦典守新规。",
      "暗换阴阳气，平分昼夜时。",
      "南朝馀草树，战国旧城池。",
      "弱跪霜前蟹，奇眸水底龟。",
      "风标观画鹤，祸福中灵棋。",
      "尼父谈诸蔽，尤当谨礼仪。"
    ]
  },
  {
    "id": "2e89e4204d565f80b8f4a388f26e5bdd",
    "title": "再吟六诗四首拜呈",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "累日欲修礼，今兹清饮陪。",
      "位分乾卦画，人比晋卿才。",
      "宗庙精禋近，侯邦舞羽来。",
      "光华连七璧，符采缀三台。",
      "仪凤须论德，良弓自有材。",
      "雄铓皆帝剑，直节倍公槐。",
      "吏计无先善，人情且去哀。",
      "箴思丹扆补，彩喜碧油回。",
      "穆若亲朋会，欣然肺腑开。",
      "驰蛟参骏轨，朽驭愧驽骀。"
    ]
  },
  {
    "id": "2e89e4204d565f80b8f4a388ebf09a50",
    "title": "再吟六诗四首拜呈",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "侯服安无事，官曹静不哗。",
      "畴非信善友，俱是孝廉家。",
      "荀衮传荣耀，温龙竞爪牙。",
      "尺舆思附凤，角扇笑萦蛇。",
      "士习贤科论，人趋太守衙。",
      "庄衢当自骋，陈药更谁夸。",
      "和露餐荷叶，临流饮雪花。",
      "草莱依瑞穗，荆布缀明珈。",
      "且固官庭守，宁忧柄用赊。",
      "它时摇玉佩，鳌禁定联华。"
    ]
  },
  {
    "id": "2e89e4204d565f80b8f4a3888d99910e",
    "title": "再吟六诗四首拜呈",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "龙笛霜号窍，熊旗露缀斿。",
      "追欢品加豆，偷暇日要囚。",
      "周冕英才集，商瑚瑞气浮。",
      "金韬书屡讲，蓬矢志须酬。",
      "草树双仙岛，风烟半玉楼。",
      "画图观隰驳，果实采沅榴。",
      "通贵人无恙，承平府孔修。",
      "官非剑外久，课比茂陵优。",
      "时变休成论，皇明已照幽。",
      "责躬无复事，嘉谷谒高秋。"
    ]
  },
  {
    "id": "2e89e4204d565f804dd3a474129e2d00",
    "title": "星名诗呈提刑曾朝散",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "华胄参元后，高门辅弼臣。",
      "庄池初奋翼，舜旦早逢辰。",
      "云木千寻秀，炉金百炼纯。",
      "日边虚位著，楚尾望车尘。",
      "尚德真肤使，存心信吉人。",
      "包含誉尤美，平格泽惟均。",
      "短发怜衰老，黄金愧拊循。",
      "礼容长不责，恩义极相亲。",
      "最要箕张口，深怜井有人。",
      "孤危荷全度，谋报毕馀身。"
    ]
  },
  {
    "id": "2e89e4204d565f80d3e2c76a9dcf7094",
    "title": "马上咏落叶",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "蔌蔌林中叶，落势殊未休。",
      "念汝春夏间，芃芃一何稠。",
      "朝烟坐苍翠，暮雨借膏油。",
      "及今乃委地，只以藉马牛。",
      "焚之扬其灰，或用粪田畴。",
      "当记排空出，结阴弥道周。",
      "物生固有数，时去安可留。",
      "况汝易摆触，性质本纤柔。",
      "惟有松竹秀，独当天地秋。"
    ]
  },
  {
    "id": "2e89e4204d565f8076e5a810246ce555",
    "title": "使纸甚费",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "家贫何所费，使纸如使水。",
      "亲交或见遗，自买不知几。",
      "置之几案间，数轴俄空矣。",
      "作字本不工，学书非不喜。",
      "不知何故尽，疑若有神鬼。",
      "若云随置邮，性复懒笺启。",
      "间或强为之，皆出不得已。",
      "横斜若幡脚，龃龉如雁齿。",
      "数易仅能成，纷纷多废委。",
      "叙致失轻重，畏慎防触抵。",
      "往往已缄封，时时又删洗。",
      "遂令巾衍竭，大半或缘此。",
      "昔无楮先生，云自蔡伦始。",
      "假令行竹简，秃野未供使。",
      "人生有知慧，不若愚且鄙。",
      "古来取卿相，未必皆经史。",
      "谁教识点画，空耗五斗米。",
      "咄嗟为此诗，又是一张纸。"
    ]
  },
  {
    "id": "2e89e4204d565f805e47d09185c8eed8",
    "title": "谢王通叟回文诗",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "北风吹波客桅折，浔阳维舟不敢发。",
      "观君和我回文诗，满眼春光破冰雪。",
      "山间玉少白石多，造化积英费融结。",
      "如君藻思岂易得，姓名卢骆推前列。",
      "他人平步取卿相，乃独区区困羁绁。",
      "江湖漂泊随断梗，岁月峥嵘逼华发。",
      "颓然放肆孰可测，一马固能齐万物。",
      "胡琴虽已隔黄壤，宝灯吐燄高于月。",
      "人生乐事君得多，谁羡腰金拥幢节。"
    ]
  },
  {
    "id": "2e89e4204d565f80f7e5e4e14b291fca",
    "title": "送王通叟",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "浔阳江头夜吹箫，旁若无人声正调。",
      "问之谁何天鬻子，谪官东南数千里。",
      "当时司马泣琵琶，君独怡然奏宫徵。",
      "但能如此游世间，于诸荣辱何忧喜。"
    ]
  },
  {
    "id": "2e89e4204d565f80d7411a0d6edbc049",
    "title": "送朱君贶德安宰罢任还",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "浔阳五邑谁善政，历陵令尹朱为姓。",
      "孜孜常以民存心，四境安娱吏无横。",
      "吾爱其人颇真率，笑语诙谐喜讥评。",
      "山有猛虎藜藿长，人得朋友衣冠正。",
      "当时文学推第一，阔步青云乃蹊径。",
      "大贤百里固非地，赤子三年且无病。",
      "如君才智可自达，今归朝廷惟所应。",
      "君臣昔以譬埙篪，吉甫文武陛下圣。",
      "当陈半策绾万金，翩翩六翮凌风劲。",
      "江边钟官老铸钱，坐髀已消穷且暝。",
      "倘君富贵不通书，当验行藏素非佞。"
    ]
  },
  {
    "id": "2e89e4204d565f80b861de4fe2192159",
    "title": "用常甫元韵寄彭泽曾移忠",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "清秋古邑气象开，健令曳组从南来。",
      "渊明已往狄公死，继有贤者荒山隈。",
      "九江安流息骇浪，百里和气迎新雷。",
      "积年逋事一朝决，落笔翩翩何快哉。",
      "幽潜曲折皆照见，正以宝鉴悬高台。",
      "古称岂弟民父母，君视百姓犹婴孩。",
      "近来俗吏狃文法，往往习尚以利回。",
      "惟君用心知自性，造次所发皆矜哀。",
      "政成讼简当暇日，间或吟诗持酒杯。",
      "言辞泠泠韵不俗，识子眉宇无纤埃。",
      "长篇示我已逾月，诗债甚久烦君催。",
      "我如荒田废耕垦，嘉谷不植岁且灾。",
      "为君游顽揠枯槁，满把所收惟草莱。",
      "金山万丈绝梯级，手聚沙砾空成堆。",
      "龙鳞难攀徒自苦，狗尾强续良可咍。",
      "想君风采方引领，忽见溯浪停高桅。",
      "迎门倒履喜如沃，相与一笑倾新醅。",
      "曹亭孤峙眺回远，杖策共寻幽磴苔。",
      "诸峰积雪倚天白，此处酬唱须清才。",
      "老鸡爪嘴未易犯，敛翅避子甘低徊。"
    ]
  },
  {
    "id": "2e89e4204d565f8032011a5195ad438e",
    "title": "送周元翁赴省试",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "静如秋潭月，秀比玉山岑。",
      "濂溪素积善，遗泽乃在今。",
      "一鸣先众人，再鸣慰我心。",
      "茁芽旧固好，浚养日愈深。",
      "岁暮冰雪气，关山车马音。",
      "去者辙相结，岂止旅思侵。",
      "期君贾馀勇，枭俊将成禽。",
      "策功居第一，受赏绾千金。",
      "高堂迟捷布，华发正盈簪。"
    ]
  },
  {
    "id": "2e89e4204d565f802ab815186fc8d48c",
    "title": "因读黄鲁直所与周法曹诗诗与字俱好以此寄之",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "鲁直之文如电坼霜开，鲁直之书如雨行冰散。骎骎步骤日加远，与子三年不相见。",
      "庭柯未长一尺围，起视孤标插星汉。昨朝诵子所作诗，使我自失长嗟叹。",
      "我衰力薄空辛勤，直欲为子焚笔研。此才不使重台阁，四十青衫尚为县。",
      "南山积雪玉倚空，高亭压城天北风。安得与子跨飞鸿，与我共哦清景中。",
      "锵金纡紫世不空，豪杰卓荦岂易逢。愿言与子长相从，四方上下为云龙。"
    ]
  },
  {
    "id": "2e89e4204d565f80b3d2d89ef1295fcf",
    "title": "寄子由",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "晨兴悲风鸣，霜霰集我屋。",
      "忽惊岁云晚，日月疾转毂。",
      "穴虫知天时，闭户各潜伏。",
      "而我亦劳止，扰扰尚驰逐。",
      "宵征戴星明，暮饭多见烛。",
      "灰尘雕须眉，铜臭蚀肌肉。",
      "念当投劾去，牵系五斗粟。",
      "岂无数亩田，亦有千个竹。",
      "平生羡为农，水旱忧不足。",
      "空效鸟雀饥，唧啾如聚哭。",
      "内顾复迟回，行藏类羝触。",
      "长卿著犊鼻，扬子投天禄。",
      "岷峨能生贤，独不主为福。",
      "如君乃栖栖，似我宜碌碌。",
      "连山积雪壮，霁色明群玉。",
      "对此想清标，凛然疑在目。",
      "安得两翅长，高举逐黄鹄。",
      "飞去堕君前，绸缪论心曲。"
    ]
  },
  {
    "id": "2e89e4204d565f80e5581767d435bdf2",
    "title": "元丰四年十二月大雪郡侯送酒",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "平明大雪风怒嘷，屋上卷来亭下高。",
      "更深更密皆能到，所在纷纷如雨毛。",
      "堆床压案扫复聚，取笔欲书冰折毫。",
      "须眉沾白催我老，自颈以下类拥袍。",
      "此时只好闭门坐，右手把酒左持螯。",
      "奈何巑岏据听事，千兵踏藉泥如糟。",
      "强登曹亭要望远，纸伞掣手不可操。",
      "黑阴遮眼铺水墨，寒气刮耳投兵刀。",
      "饥肠及午尚未饭，更搜诗句无乃劳。",
      "幸有使君怜寂寞，亟使兵厨分冻醪。",
      "余虽不饮为一釂，两颊生春红胜桃。",
      "醉眼瞢腾视天地，蜾蠃螟蛉轻二豪。",
      "勿令小暖气便壮，自笑世间皆我曹。"
    ]
  },
  {
    "id": "2e89e4204d565f80a116dcf75b2f7121",
    "title": "宵兴",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "我眠何由安，击鼓中夜起。",
      "出门若秉烛，月色照千里。",
      "屋瓦微有光，纷纷雪正委。",
      "清寒薄驼裘，六合气如水。",
      "既归整灯火，危坐阅书史。",
      "羸僮拭眼睫，侍我色不喜。",
      "问之强应对，固以噤口齿。",
      "金壶涩冰澌，城上更屡死。",
      "戍兵饱且昏，汗漫睡方美。",
      "援桴虽贱事，其实关众耳。",
      "奈何司晨夕，倒错一至此。",
      "惟有赤帻鸡，嘐嘐鸣不已。"
    ]
  },
  {
    "id": "2e89e4204d565f80da31cab6f5333ee7",
    "title": "十二月二十五日大雪",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "前时大雪风扰之，有无厚薄皆不齐。",
      "今朝大雪无风色，下隰高原总盈尺。",
      "由来此物本阴气，偏近黄昏落尤剧。",
      "斜萦碎委百千态，不是天上谁做得。",
      "铮铮鸣霰已三日，厌坐北窗闻滴沥。",
      "自非猛下意不醒，半夜一天星斗白。",
      "漫漫玉琢人世界，蹂践成泥真可惜。",
      "呼童梯屋器贮之，犹得煎茶待嘉客。"
    ]
  },
  {
    "id": "2e89e4204d565f8081cdf3b2070afe42",
    "title": "城东作",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "九江虽侨寓，城东乃松楸。",
      "泉府固劳冗，十日得一休。",
      "朝出暮可还，驾言循故丘。",
      "雨洗川原净，鸟啼岩谷幽。",
      "白杨吟悲风，涧水咽长流。",
      "江西走浊浪，中有蛟鼍游。",
      "可望不可涉，裴徊倚山陬。",
      "眈眈林间鸲，岁老爪如钩。",
      "飞下啄馀祭，肉食惟自谋。"
    ]
  },
  {
    "id": "2e89e4204d565f800e28d52ebd48809f",
    "title": "咏道上松",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "长松高落落，积雪白皑皑。",
      "鳞鬣冻且僵，郁结久不开。",
      "观其缠压意，直使同枯荄。",
      "雁带寒光去，鸟传春信来。",
      "微阳入直干，生意忽已回。",
      "豁若醉初醒，整顿出尘埃。",
      "秀色媚山腹，孤标摩斗魁。",
      "时至自当复，安得长摧颓。",
      "若非根本壮，何能异草莱。"
    ]
  },
  {
    "id": "2e89e4204d565f80446d2cf1f44dac14",
    "title": "狂犬",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "吾家有狂犬，其走如脱兔。",
      "撑突盘盂翻，搜爬堂庑污。",
      "逢人吠不止，鸡噪猫且怒。",
      "固难在家庭，只可守村墅。",
      "不见已半年，意谓少惩惧。",
      "昨日至城东，摇尾喜若赴。",
      "衔衣复抱膝，屡叱不肯去。",
      "一跃数尺高，其强乃如故。",
      "岂惟性则然，汝分亦天赋。",
      "未闻有骅骝，蹄啮弃中路。",
      "安敢携汝归，重令儿女怖。"
    ]
  },
  {
    "id": "2e89e4204d565f809d54077601e9d0c2",
    "title": "子明棋战两败输张遇",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "平生性好墨，以此为昼夜。",
      "陈玄尔何为，能使我心化。",
      "四方购殊品，十倍酬善价。",
      "江南号第一，易水乃其亚。",
      "古锦缀为囊，香罗裁作帕。",
      "精粗校白黑，情伪考真诈。",
      "欣然趣自得，其乐胜书画。",
      "英英清河公，风格继王谢。",
      "语旧则乡邦，论亲乃姻娅。",
      "前时偶休浣，亟之城南舍。",
      "所嗜与我同，奇蓄乃自诧。",
      "奕秋约筹局，张遇赌龙麝。",
      "贪多而务得，廉逊或不暇。",
      "铅刀试一割，驽足效十驾。",
      "决胜有如兵，必争还似射。",
      "黑云半离披，玉马恣蹂藉。",
      "初鸣已惊人，再鼓遂定霸。",
      "物情矜俊捷，天幸蒙假借。",
      "功成不自高，垂首甘亵骂。",
      "但当偿所负，然诺重嵩华。",
      "弯弓既有获，岂不愿鸮炙。",
      "涤砚俟见临，倒屣出相迓。",
      "陵尊且犯贵，此罪在不赦。",
      "更许观箧中，前期指朱夏。"
    ]
  },
  {
    "id": "2e89e4204d565f8086a9a54e5a245f2a",
    "title": "再寄子由",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "湓城趋高安，相望若邻屋。",
      "思君肠九回，终夕转车毂。",
      "一从江上别，再见腊与伏。",
      "岧峣阻跻攀，疲曳愧蹑逐。",
      "此心敢忘德，烱烱如寸烛。",
      "念昔见教勤，绸缪均骨肉。",
      "及今无所成，长大惟食粟。",
      "读君黄楼赋，溢耳感丝竹。",
      "蹈海始知深，秋水暂自足。",
      "斯文道中丧，吊古堪恸哭。",
      "勃兴得公家，万物困陵触。",
      "声名载不朽，岂羡卿相禄。",
      "琢雕穷乃工，未剥不为复。",
      "嗟予空有心，资性本碌碌。",
      "佳篇屡寄酬，珍赐比金玉。",
      "隋珠照十乘，只报一鱼目。",
      "反顾拙丹青，何由希画鹄。",
      "黄华强再奏，取笑阳春曲。"
    ]
  },
  {
    "id": "2e89e4204d565f8083a8f176f52c6f99",
    "title": "久雨",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "涉春寒未衰，苦雨天欲破。",
      "所向泥没膝，闭户只悲卧。",
      "云如傍槛飞，风若吹瓦堕。",
      "群阴无际涯，翕翕相唱和。",
      "草木出随阳，生意固已挫。",
      "蛟龙舞波豪，鸟雀噪枝惰。",
      "陂池尚未完，时节不可过。",
      "残租待晴输，新种须暖播。",
      "霪霖何时已，天意亦谁奈。",
      "穷巷尔何为，悲吟追楚些。"
    ]
  },
  {
    "id": "2e89e4204d565f8080d88fea59421b7e",
    "title": "寒食郊外",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "涔涔雨沉城，浩浩泥没辙。",
      "四山气如蒸，万里天欲雪。",
      "我时出郊坰，山径屡曲折。",
      "虽怀颠沛忧，亦有观览悦。",
      "幽花媚林薄，粲粲生意发。",
      "红紫相后先，各自有时节。",
      "长松困冰雪，憔悴终不屈。",
      "及今翠夭娇，腾拔见筋骨。",
      "阴阳有代谢，物性安可夺。",
      "请视大块中，纷纷尽毫末。",
      "兴衰若鳞次，今古犹市阅。",
      "只此晦与晴，变态亦俄忽。",
      "归路日已炀，披襟涤初热。"
    ]
  },
  {
    "id": "2e89e4204d565f80880757c173e5547c",
    "title": "余比见管勾太平观刘朝奉见嫌太盛教以一食之法自用有效因以告子由且进先耆后欲之说蒙示长篇窃服高致谨再用元韵和寄",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "庐山九江南，胜隐类王屋。",
      "中有刘先生，逃荣弃朱毂。",
      "我尝问持养，次第蒙摄伏。",
      "操心要常存，尤戒忌追逐。",
      "教人啖火枣，喻世指风烛。",
      "一从屏晚膳，已觉失颐肉。",
      "谅能早如此，盎自有馀粟。",
      "寝甘无复梦，行健不须竹。",
      "华池涌清波，漱饮每充足。",
      "当使百灵朝，如闻九虫哭。",
      "欲尘亦遂扫，由味方有触。",
      "甘肥自煎熬，其毒甚回禄。",
      "愿公亦澹薄，同享秀眉福。",
      "丈夫贵决烈，安得犹碌碌。",
      "淘沙始见金，椎石方逢玉。",
      "所以老氏言，为腹不为目。",
      "未能便仙去，轻举随白鹄。",
      "且保临老年，眼明腰不曲。"
    ]
  },
  {
    "id": "2e89e4204d565f806211dbf701260fbd",
    "title": "郡官送杨文思独以事不赴",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "匆匆行人行，车马已在坂。",
      "主人留客止，客畏白日晚。",
      "阳关发哀唱，春物况满眼。",
      "城中流水长，离恨不可浣。",
      "我虽居学宫，不往若疏懒。",
      "斯心独摇摇，送客千里远。"
    ]
  },
  {
    "id": "2e89e4204d565f80eae31af40b77a3cd",
    "title": "梦锡杨节之孙昌龄见过小饮",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "梦锡更时事，恢然君子儒。",
      "节之琼树枝，秀气发扶疏。",
      "昌龄出相家，谦谨乃绳枢。",
      "三人于交游，得一固有馀。",
      "日暮俱访我，止驾共踌躇。",
      "四天忽阴沉，风声若江湖。",
      "寒色尚可畏，促膝同附炉。",
      "高密酒虽贵，为君开一壶。",
      "拳栗自东越，殷榴从上都。",
      "羹烹历山蕈，脍斫注沟鱼。",
      "鲜蛤寔海错，肥羊非市屠。",
      "后食淮南莼，此皆北所无。",
      "主人不敢爱，且以为宾娱。",
      "梦锡饮中豪，节之亦其徒。",
      "昌龄稍奸黠，我劝势颇粗。",
      "左手扼其肩，右手进觥盂。",
      "勉强为我尽，淋漓满衣裾。",
      "醉坐各忘去，蓬烛已见跗。",
      "幽谈入鬼怪，巧谑相揶揄。",
      "勿言轻此乐，此乐胜笙竽。",
      "明朝酒醒后，相对礼如初。"
    ]
  },
  {
    "id": "2e89e4204d565f80d5926dcbcd53bcf5",
    "title": "梦锡遗蔗",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "忆昔游五岭，甘蔗弥野阔。",
      "一来琅琊城，此味久所阙。",
      "商人自东南，驾海连天筏。",
      "所致虽不多，爱养尚如活。",
      "傍求未得之，分遗意特达。",
      "中凝甘露浆，外削紫玉屑。",
      "渐欣入佳境，仍喜对高节。",
      "应知方著书，持此解消渴。"
    ]
  },
  {
    "id": "2e89e4204d565f80542f93ade574a134",
    "title": "二月一日",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "春时虽已半，春色犹尚浅。海上冰霰多，城中花木晚。",
      "今朝天气始微晴，万里东风照眼明。南河截水共游赏，好约扁舟载酒行。"
    ]
  },
  {
    "id": "2e89e4204d565f804e95c223f445a648",
    "title": "收家书",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "早承会稽信，晚接清江使。",
      "两地千里馀，尺书同日至。",
      "既知骨肉安，复得邻里事。",
      "丁宁问儿女，委琐及奴婢。",
      "开包视封题，亲故各有寄。",
      "牛狸与黄雀，路远不易致。",
      "东人罕曾识，专享无所遗。",
      "岂徒抵万金，鼓腹快异味。"
    ]
  },
  {
    "id": "2e89e4204d565f803a864e53e130c07f",
    "title": "春天",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "春天酣酣睡最美，日转花阴犹未起。",
      "须臾梦觉闻风声，波涛翻空千万里。",
      "出门四望气惨淡，寒色射人如泼水。",
      "旋见大雪落交加，向晚绥绥尚不止。",
      "游丝柳絮复何有，百鸟卷舌愁欲死。",
      "阴阳变化固有渐，乃何暴忽有如此。",
      "清江野客心伤悲，寂寞无言对桃李。"
    ]
  },
  {
    "id": "2e89e4204d565f80d279121922497e1a",
    "title": "观舞",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "宴馆簇金丝，绣茵呈舞旋。",
      "云鬟应节低，莲步随歌转。",
      "势多体不犯，妙绝乃习贯。",
      "含笑有馀情，小揖更微盼。"
    ]
  },
  {
    "id": "2e89e4204d565f80e88bf664a0a995ba",
    "title": "宁采",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "宁采粪上英，莫折园中柳。",
      "人情愈薄恶，变态在回首。",
      "纷纷苦相攻，把臂曾缔友。",
      "阴机多鬼祸，似此奚可久。",
      "巧言奋南箕，定籍挂北斗。",
      "豺虎虽不食，且使乌啄口。"
    ]
  },
  {
    "id": "2e89e4204d565f80da63f1c2603f8eee",
    "title": "城南",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "密州三月犹有寒，地平更在大海上。",
      "昨朝雨止气已晴，今日繁阴北风壮。",
      "城南蹙水傍城流，几处垂杨系小舟。",
      "传闻寂寂无车马，红杏夭桃各自稠。"
    ]
  },
  {
    "id": "2e89e4204d565f80165d8e8ac17bc386",
    "title": "春风",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "春风扫浮云，万里青天出。",
      "三星次第呈，明月入我室。",
      "昨宵苦阴雨，并坐不见膝。",
      "相去能几时，皎皎如白日。"
    ]
  },
  {
    "id": "2e89e4204d565f80246f8cc0c0ade091",
    "title": "送梦锡往齐州",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "望君之行车，既远目亦收。",
      "惟有随君心，千里不能休。",
      "我兄在历城，相别岁已周。",
      "音问月三四，东西交置邮。",
      "岂如一相见，君今涉其州。",
      "为我道亡恙，深言致绸缪。",
      "先驰魂梦往，迎子鹊山头。"
    ]
  },
  {
    "id": "2e89e4204d565f80cbab82df082ba808",
    "title": "晚出",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "空城鸟欲栖，渐夕收炎暑。",
      "槐叶绿生风，椿花落如雨。",
      "出门何所适，有口不敢语。",
      "披豁向青天，望销云一缕。"
    ]
  },
  {
    "id": "2e89e4204d565f8058067756f1edd4bd",
    "title": "常父寄半夏",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "齐州多半夏，采自鹊山阳。",
      "累累圆且白，千里远寄将。",
      "新妇初解包，诸子喜若狂。",
      "皆云已法制，无滑可以尝。",
      "大儿强占据，端坐斥四旁。",
      "次女出其腋，一攫已半亡。",
      "须臾被辛螫，弃馀不复藏。",
      "竞以手扪舌，啼噪满中堂。",
      "父至笑且惊，亟使啖以姜。",
      "中宵方稍定，久此灯烛光。",
      "大钧播万物，不择窳与良。",
      "虎掌出深谷，鸢头蔽高冈。",
      "春草善杀鱼，野葛挽人肠。",
      "各以类自播，敢问孰主张。",
      "水玉名虽佳，神农录之方。",
      "其外则皎洁，其中慕坚刚。",
      "奈何蕴毒性，入口有所伤。",
      "老兄好服食，似此亦可防。",
      "急难我辈事，感惕成此章。"
    ]
  },
  {
    "id": "2e89e4204d565f800e01aed3a36cf716",
    "title": "送董监部",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "西风槐半黄，行客车马动。",
      "扬鞭望都城，壮气不可控。",
      "朝廷新改科，诗赋斥无用。",
      "君能通古书，义理善折衷。",
      "先锋陈典谟，后骑出歌贡。",
      "以兹趋大敌，坐可图百中。",
      "青春闻喜处，醉弁宫花重。",
      "去矣当自强，勿作思归梦。"
    ]
  },
  {
    "id": "2e89e4204d565f8043f390685dd1ea1a",
    "title": "惜别为从道作",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "尝闻直谅冠三友，自古才难非特今。",
      "今也胁肩事谄笑，君独苦口工规箴。",
      "我常从之求过失，箕踞慢骂犹甘心。",
      "其言未必俱中理，披沙往往逢黄金。",
      "今将去矣谁复嗣，已觉别恨凌秋阴。",
      "胸中抖擞宜一尽，留作更允相思深。"
    ]
  },
  {
    "id": "2e89e4204d565f800dcdcaa55fff8191",
    "title": "送从道",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "去年风云搅天暗，君马区区之海涯。",
      "今年苦寒又访别，正是去年行役时。",
      "信阳虽远重来得，小桃常探春消息。",
      "如今官满去不返，又见花开谁记忆。",
      "乾坤浩荡归无乡，岁月峥嵘老相逼。",
      "一官奔走随所使，后期会合知南北。",
      "篇诗惜别人少和，须知此别真可惜。",
      "黄髯半醉舌若蜚，它日樽前无此客。"
    ]
  },
  {
    "id": "2e89e4204d565f808f662e84145610b1",
    "title": "出城",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "驻马河之西，送车皆已返。",
      "郊原人渐少，风物秋将晚。",
      "身如独鸟轻，意与青山远。"
    ]
  },
  {
    "id": "2e89e4204d565f803bd9d3276451e500",
    "title": "迷途",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "吹灯治行装，戴月即前路。",
      "深村苦多歧，乃使行者误。",
      "东西皆可往，曲折何所遇。",
      "泥中虎斗迹，草木新封墓。",
      "阴云忽以兴，四顾增恐惧。",
      "及今亦谁咎，初失在跬步。",
      "林木杳峥嵘，邱原莽回互。",
      "虽闻叱牛声，欲问不知处。"
    ]
  },
  {
    "id": "2e89e4204d565f806b017775c15e4370",
    "title": "费县",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "途经古费邑，遗堞草莱平。",
      "东瞻龟蒙山，西望颛臾城。",
      "弗扰以畔召，仲尼犹欲行。",
      "许由亦有冢，孑孑何独清。"
    ]
  },
  {
    "id": "2e89e4204d565f80a1ec50af4a67b975",
    "title": "遇雨",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "客行日暮饥且渴，况值漫山雨未绝。",
      "蜀黍林中气惨淡，黄牛冈头路曲折。",
      "狂风乱掣纸伞飞，瘦马屡拜油裳裂。",
      "记得默斋端坐时，惟爱滂𩃱洗烦热。"
    ]
  },
  {
    "id": "2e89e4204d565f80a116dcf7638a24f5",
    "title": "宵兴",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "宵兴视星斗，侧身坐长叹。",
      "秋风忽已至，万木鸣珊珊。",
      "垂髫初执卷，结发乃弹冠。",
      "功名当及时，一失何由还。",
      "丈夫惜少壮，日月如走丸。",
      "念躬累尚寡，筋力无所难。",
      "白首佩黄金，意气亦已阑。",
      "所以飞腾心，顾盼生羽翰。",
      "诗人咏嵩高，不尔歌考槃。",
      "胡为两未决，碌碌守一官。"
    ]
  },
  {
    "id": "2e89e4204d565f8023605f30dd7e1f05",
    "title": "呈梦锡",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "妻孥能相期，每出必遽还。",
      "如其归稍晚，必谒郑推官。"
    ]
  },
  {
    "id": "2e89e4204d565f8023605f3061f3381f",
    "title": "呈梦锡",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "与君来往半岁馀，三日不见已为疏。",
      "入门褫带不相揖，下马且复休仆夫。",
      "形骸礼数不足问，但论肝鬲之何如。",
      "昨朝万事俱拨置，与子斋中同负炉。",
      "去时苦寒冒风雪，归路清辉踏霜月。",
      "但取樽前笑语欢，岂知门外阴晴别。"
    ]
  },
  {
    "id": "2e89e4204d565f80f7fcd546f7077360",
    "title": "韩大夫城",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "大夫今安在，唯有废城存。",
      "流水抱沙曲，依依杨柳村。",
      "居者五六家，荆榛深闭门。",
      "青青麦陇直，蔼蔼桑枝繁。",
      "牛羊任所适，僮稚更不喧。",
      "啼鸟静逾远，落花风自翻。",
      "昔称老农贱，吾意野人尊。",
      "谋身莽无定，太息视乾坤。"
    ]
  },
  {
    "id": "2e89e4204d565f8030a1caba679dbc34",
    "title": "青州作",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "京东地平夷，自古四战国。",
      "九州此居三，山海在封域。",
      "北趋京洛近，南卷江淮直。",
      "富饶足鱼盐，饱暖遍牟麦。",
      "英雄欲飞腾，假此为羽翼。",
      "隆准蹙秦亡，金蟆伺唐隙。",
      "方今不忧此，所重只西北。",
      "兵防最寡少，主帅失铨择。",
      "蒿莱蔽城隍，绣涩满戈戟。",
      "慢为盗之资，忽者祸所植。",
      "吾视士大夫，赳赳半雄特。",
      "歌谣尚慷慨，阔达本多匿。",
      "腹心宜先安，豫备乃长策。",
      "众方诵太平，我乃虞盗贼。",
      "虽言亦谁听，痛哭损肝膈。"
    ]
  },
  {
    "id": "2e89e4204d565f802947ffe55f03e722",
    "title": "立秋日呈梦锡",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "今日才立秋，凉风已萧瑟。",
      "我不感时节，念子行有日。",
      "忆初同赴官，相后惟一月。",
      "子先脱然去，我独不得发。",
      "江边舍未还，汴上生计足。",
      "古之仕为荣，今则富者福。",
      "子随鸿鹄高，我恋升斗食。",
      "岂徒别离悲，更有长太息。"
    ]
  },
  {
    "id": "2e89e4204d565f80cb11951b1289384e",
    "title": "又寄梦锡",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "自君卧漳滨，我意恍若疾。",
      "无人与笑言，兀兀守一室。",
      "当寝或不寝，当食或不食。",
      "有思气填胸，可骇几战慄。",
      "想君端在家，比我乃安逸。",
      "妻孥以嬉娱，簿领久阁笔。",
      "南城趋北城，道路无所隔。",
      "我岂无仆马，子不见宾客。",
      "哦亭足清风，林木助萧瑟。",
      "葵花无数开，莲叶亦已出。",
      "起来定何时，幸会能几日。",
      "已令刍白醪，待子欢促膝。"
    ]
  },
  {
    "id": "2e89e4204d565f80ac1000496f52e38b",
    "title": "寄王达夫高密令",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "高城已吹角，月暗星河落。与子语不休，青灯同寂寞。",
      "平明车马去匆匆，一饭相邀不得同。交情世契两皆厚，东望白云千万重。"
    ]
  },
  {
    "id": "2e89e4204d565f80e3c610153f9b9f00",
    "title": "谒梦锡见几上粉笺援笔书此",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "飘飘云容高，惨惨日色薄。",
      "此时驾君车，去意不可缚。",
      "鸣蝉送凄切，白露催摇落。",
      "山城更海上，触目添萧索。"
    ]
  },
  {
    "id": "2e89e4204d565f803a6f33f228158111",
    "title": "晚集城楼",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "高楼百尺修木尾，对面南山翠相倚。",
      "凭栏谈笑青云里，秋标摩空日色死。",
      "海风萧萧东万里，吹襟洗鬓清如水。",
      "下视黄埃浊波起，车马纷纭只蝼蚁。"
    ]
  },
  {
    "id": "2e89e4204d565f80d740fb0e5244444d",
    "title": "阴山七骑",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "青毡作帽黑药靴，进退飒飒生风沙。",
      "胡歌胡舞胡两跪，问胡何为乃至此。",
      "象胡之人假为之，朱颜的皪秀两眉。",
      "手操弓矢仰视天，如见飞雁驰平川。",
      "主称此乐直万钱，坐客竞饮黄金船。",
      "世人见识无百年，追欢收快贵目前。",
      "当时披发祭于野，自非辛有谁知者。"
    ]
  },
  {
    "id": "2e89e4204d565f8031d8a9d84edf25ec",
    "title": "君住",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "君住水西我水东，东岸波生西岸风。",
      "哀哉中截锦绣段，上襦下裳各一半。",
      "小星隆隆怒且鸣，前驱贪狼后欃枪。",
      "何如尽遣收芒角，惟放当天皓月行。"
    ]
  },
  {
    "id": "2e89e4204d565f80a3d453a77a3a9b52",
    "title": "鸡冠",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "我初种鸡冠，其小乃毫芒。",
      "曾未得几时，忽已过我长。",
      "根株既猥大，枝叶亦开张。",
      "吐花凌朝曦，生意殊未央。",
      "阴风自西来，惨淡驱清霜。",
      "一夜忽变故，叶萎花已黄。",
      "当此繁盛时，为尔赏壶觞。",
      "及今乃腐草，好玩安可常。",
      "呼童尽剪拔，昔恐践踏伤。",
      "庭除稍旷阔，耳目加清凉。",
      "竹枝久蒙蔽，迥立独苍苍。"
    ]
  },
  {
    "id": "2e89e4204d565f809d4f3d549e5e7c53",
    "title": "月三章",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "夜如何其月在隅，问行何为乃踌躇，海波压轮不得驱。",
      "中庭有客心不乐，欲挽玉兔鞭蟾蜍。"
    ]
  },
  {
    "id": "2e89e4204d565f809d4f3d5441aafd7b",
    "title": "月三章",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "夜如何其月正美，起视万物如明水，山魈避人鬼火死。",
      "中庭有客立不移，何暇眼力看箕尾。"
    ]
  },
  {
    "id": "2e89e4204d565f809d4f3d54fb4ae5f2",
    "title": "月三章",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "夜如何其月落愁，光辉奄奄星益稠，白云拥汉波不流。",
      "中庭有客心不乐，放志万里谁能收。"
    ]
  },
  {
    "id": "2e89e4204d565f807a84b7718f75f119",
    "title": "代小子广孙寄翁翁",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "爹爹来密州，再岁得两子。",
      "牙儿秀且厚，郑郑已生齿。",
      "翁翁尚未见，既见想欢喜。",
      "广孙读书多，写字辄两纸。",
      "三三足精神，大安能步履。",
      "翁翁虽旧识，伎俩非昔比。",
      "何时得团聚，尽使罗拜跪。",
      "婆婆到辇下，翁翁在省里。",
      "大婆八十五，寝膳近何似。",
      "爹爹与妳妳，无日不思尔。",
      "每到时节佳，或对饮食美。",
      "一一俱上心，归期当屈指。",
      "昨日又开炉，连天北风起。",
      "饮阑却萧条，举目数千里。"
    ]
  },
  {
    "id": "2e89e4204d565f80e6a63325d65e3602",
    "title": "咏无核红柿",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "林中有丹果，压枝一何稠。",
      "为柿已软美，嗟尔骨亦柔。",
      "风霜变颜色，雨露加膏油。",
      "大哉造化心，于尔何绸缪。",
      "荆筐载趋市，价贱良易求。",
      "剖心无所有，入口颇相投。",
      "为栗外屈强，老者所不收。",
      "为枣中亦刚，饲儿戟其喉。",
      "众言咀嚼快，惟尔无所忧。",
      "排罗置前列，圆熟当高秋。",
      "且以悦一时，长久岂暇谋。",
      "咄哉溃烂速，弃掷将谁尤。"
    ]
  },
  {
    "id": "2e89e4204d565f80ff2f8f666f761b9d",
    "title": "寄从道",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "忆初抚掌笑，尝谓子猿猱。",
      "斑然武而文，讥骂舌若刀。",
      "髭黄喉骨结，内敏见秋毫。",
      "论官则甚微，意气一何高。",
      "今思乃麟凤，百十未易遭。",
      "子行白日静，回首常萧骚。",
      "闻子在定州，深山坐披毛。",
      "何如东海上，万叠观波涛。",
      "不见岁再晚，北风方怒嘷。",
      "围炉捧美酒，思子持蟹螯。"
    ]
  },
  {
    "id": "2e89e4204d565f800c89b368fbeda26b",
    "title": "食桃",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "剪彼十围木，架此百尺梁。",
      "十围不加大，百尺不加长。",
      "胡为被锦绣，空尔饰文章。",
      "根断肤已剥，至朽不复昌。",
      "食桃弃其核，下与粪坏藏。",
      "雨露之所濡，发生乃微芒。",
      "回首枝干大，冉冉出我墙。",
      "开花又结子，意态何煌煌。"
    ]
  },
  {
    "id": "2e89e4204d565f808439b9344682d0d7",
    "title": "出郭",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "出郭十里馀，苍莽迎远目。",
      "桑枝强峥嵘，榆柳已先秃。",
      "谁言禾黍熟，饥鸟不满腹。",
      "平时想郊居，至此思邑屋。",
      "北风吹层阴，冉冉白日速。",
      "及归已云暮，景色异初瞩。",
      "去年十二月，踏雪兹往复。",
      "嗟今再见冬，回首如信宿。"
    ]
  },
  {
    "id": "2e89e4204d565f80c368c12faba58bc3",
    "title": "太守视新堂",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "遥遥元崇胄，蔼蔼东州守。",
      "留心学校事，遇我在僚友。",
      "蔽空起新堂，鼛鼓百夫走。",
      "枉驾亲视之，丁宁到榱枓。",
      "北风沙眯眼，伫立相与久。",
      "宴我登哦亭，推我居席首。",
      "初尝百花酿，肴蔌无不有。",
      "是日十月中，新霜脱人肘。",
      "醺酣一消铄，和气回物朽。",
      "昔人歌鲁侯，在泮尝饮酒。",
      "我今作此诗，亦以缀厥后。",
      "美哉姚侯政，岂弟民父母。",
      "此诗所不歌，先已载民口。"
    ]
  },
  {
    "id": "2e89e4204d565f80c94b9b80b3a8b847",
    "title": "日月",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "月行一何速，暂上青山还复落。众星厥弛不肯休，参横毕直争头角。",
      "日行比月更疾驰，一日一夜绕天围。光辉所烛万里同，墙边炙背快老翁。"
    ]
  },
  {
    "id": "2e89e4204d565f807cd23f6fee98f3a8",
    "title": "孤雁",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "空城夜已寂，一雁度云端。",
      "汀洲亦可止，何不怯霜寒。",
      "岂非防暗祸，惊矫失自安。",
      "孤音诉明月，天高路漫漫。",
      "以鹑置怀袖，比汝乏羽翰。",
      "蒙恩傍温暖，岂念宵征难。"
    ]
  },
  {
    "id": "2e89e4204d565f809d307a9ef51d293b",
    "title": "祈雨",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "皇天久不雨，旱风满东国。",
      "春田废锄犁，秋事阙牟麦。",
      "县官紧租赋，守令抱忧责。",
      "交驰谒并望，不敢爱牲帛。",
      "而我处学宫，于邦乃宾客。",
      "霜寒怯早起，卧听车马适。",
      "方兹祈求急，不预奔走役。",
      "精诚倘蒙报，岂不沾润泽。",
      "古有支离形，亦有支离德。",
      "而我颇施施，支离在官职。",
      "虽然悯元元，览镜见颜色。",
      "高咏云汉篇，千秋意悽恻。"
    ]
  },
  {
    "id": "2e89e4204d565f80dfd850c60e8c1ca3",
    "title": "墙东新圃",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "平时乃粪壤，此日遣杷锄。",
      "岂徒植花卉，兼列果与蔬。",
      "去家无百步，幽境若村墟。",
      "君公兹避世，聊慰忆荒庐。",
      "春风寻细草，夜月倚高梧。",
      "穿垣置小户，直接东城隅。"
    ]
  },
  {
    "id": "2e89e4204d565f80aec4b9ffd5b27623",
    "title": "食鳆",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "风流东武鳆，三月已看花。",
      "及冬稍稍盛，来自沧海涯。",
      "味腴半附石，体洁不藏沙。",
      "被之以火光，何幸挂齿牙。",
      "一举连十头，不复录鱼虾。",
      "海物类多毒，惟汝性则佳。",
      "清水洗病眸，七九为等差。",
      "况今咀其肉，课效想更加。",
      "刘邕最可怪，辛苦剥疮痂。"
    ]
  },
  {
    "id": "2e89e4204d565f80cf014695837caa48",
    "title": "食梨",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "东方早寒雪霜挚，新梨十月已满市。削成黄蜡圆且长，味甘骨冷体有香。",
      "芳尊命友先众果，百十磊砢升君堂。赠君玉壶层冰之皎洁，副以金茎皓露之清凉。",
      "奈何拨火取煨栗，梨虽至美或不尝。颦眉三咽手摩腹，谓此发病为第一，夺之儿口饧止哭。",
      "君不记南方无此物，五更酒渴唤水时，思此千里莫致之。",
      "及今乃以多见贱，南方橘柚东方梨。"
    ]
  },
  {
    "id": "2e89e4204d565f80befa2fb96a985307",
    "title": "十月二十一日夜",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "紞紞有如打两鼓，星河漫漫参在户。",
      "百鸟已栖人不行，西南汹汹有异声。",
      "有若鬼神移山岳，又如战败百万兵。",
      "出门望见乃火起，椽落瓦裂咫尺鸣。",
      "问之相去一里间，红光烁烁侵天明。",
      "长烟涌波月魄死，其间有物如撒星。",
      "是时久旱水泉竭，高屋一燎如毛翎。",
      "小儿但知聚看笑，不知扰扰人纵横。",
      "皇皇奔走最可念，耿耿不寝心飞惊。",
      "明朝出视火起处，焦木颓垣不知数。",
      "白头老姥啼向天，叹息之声满行路。"
    ]
  },
  {
    "id": "2e89e4204d565f80c3885f6f59ebbbd0",
    "title": "观马骑",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "马军上马挟角弓，东西排列次第同。",
      "鸣金一敲驰且射，七十二疋如旋风。",
      "黄尘纷纷有杀气，得隽呼声动天地。",
      "想见阴山血战时，出没飞腾千万骑。"
    ]
  },
  {
    "id": "2e89e4204d565f80507463a6f0610963",
    "title": "会食",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "学官不置酒，相聚惟一饭。",
      "公家事何多，客至日已晚。",
      "乘饥骋大嚼，美恶宁复拣。",
      "仆夫无所馀，顾我色不满。",
      "泼茶旋煎汤，就火自哄盏。",
      "从容共谈谑，熟视笑而睆。",
      "昌龄岂其愠，策马独先返。"
    ]
  },
  {
    "id": "2e89e4204d565f8019c3d7e379d56039",
    "title": "集于昌龄之舍",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "初筵悄无语，良久欢且发。",
      "就炉自温杯，觉此饮量阔。",
      "既观舞袖垂，又听歌声阕。",
      "醉心渐纷纭，醉眼成恍惚。",
      "勿轻柏直狗，所负尚可悦。",
      "当年入绩事，今日逼华发。",
      "愈令坐客心，感叹惜时节。",
      "夜长更恐晓，起挽青天月。"
    ]
  },
  {
    "id": "2e89e4204d565f8058eb61d0ae5d7ea1",
    "title": "常山四诗迎神",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "木摵摵兮若有闻，风回回兮吹尘。神之来兮何暮，斗斜月落兮夜将向晨。",
      "跪捧香兮谨以俟，久注目兮山云。"
    ]
  },
  {
    "id": "2e89e4204d565f8058eb61d053697ac4",
    "title": "常山四诗迎神",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "不敢告劳兮山之盘盘，祀事孔修兮诚心亦殚。陈肴羞兮堂下，奠旨酒兮石之间。",
      "神庶几兮享此，既醉且饱兮留听余言。"
    ]
  },
  {
    "id": "2e89e4204d565f8058eb61d0b1a6403f",
    "title": "常山四诗迎神",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "岁且大旱兮田事甚荒，疫疠将作兮火菑流行。循神之名兮其德有常，灵鉴不远兮照此忱诚。",
      "出云泄泄兮灵雨其雱，庶几此民兮不乏粢盛。"
    ]
  },
  {
    "id": "2e89e4204d565f8058eb61d03f9a7141",
    "title": "常山四诗迎神",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "巫伛偻兮告神将归，屏息再拜兮俨若初来。神之乐兮游衍，风为车兮云为旗。",
      "槁者待苏兮瘠者需肥，自今已往兮余日望之。"
    ]
  },
  {
    "id": "2e89e4204d565f809d2a0c0594e32d7a",
    "title": "大风吟",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "昨宵月晕大如轮，邪气来逼金波浑。",
      "嫦娥怨泣帝所闻，飞符北方起风神。",
      "声如驱涛洗阴云，欲以快意乃自昏。",
      "纷纷欲尽江南土，散作弥天万里尘。"
    ]
  },
  {
    "id": "2e89e4204d565f808366be759b11406a",
    "title": "兄长舟次会稽以十月九日发书清江亲故以此日遣使仍以十一月十二日同到去岁会稽书清江人亦同日到尝有诗记其事",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "清江在何处，限以龙王大孤彭浪之险阻，鄱阳彭蠡淮海之波涛。",
      "会稽在何处，钱塘江边风浪恶，金山寺下鼋鼍骄。",
      "大冬雪霜道路塞，饥年往往多盗贼。如何两处发书日月同，至此亦不差顷刻。",
      "开缄读讫更反复，两处久不通消息。丁宁劳问若相见，满堂欢喜动颜色。",
      "枝间鹊噪今几日，总报平安岂非吉。年年岁晏享异味，牛狸黄雀并金橘。",
      "从容进仆问乡闾，归心倏起成萧瑟。"
    ]
  },
  {
    "id": "2e89e4204d565f805383a8e2beb518c8",
    "title": "十一月二十日德音",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "敕书夜半至，主者不能发。",
      "星辰稍低回，万里收落月。",
      "平明宣帝词，轸虑极惨怛。",
      "所忧在愆阳，雨泽嗟久竭。",
      "周王望云汉，汤后讼女谒。",
      "又闻泰一驭，已驻黄金阙。",
      "所至为福祥，行当扫灾孽。",
      "因兹肆大眚，洗涤如海阔。",
      "上刑脱窀穸，轻系弛缧绁。",
      "生还今可期，向者或长诀。",
      "欢呼满行道，感泣有白发。",
      "苟非皇恩深，安得汝辈活。",
      "千城聚和气，散作连天雪。"
    ]
  },
  {
    "id": "2e89e4204d565f80b1f381c58f0dcd9d",
    "title": "宿涝泽",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "出城云物好，更听歌声发。",
      "行路已微阴，暮村逢霰雪。",
      "衾寒不成寐，奄奄残灯灭。"
    ]
  },
  {
    "id": "2e89e4204d565f8010f44697f81b246a",
    "title": "召伯水落",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "朝落一寸水，暮落一寸水。",
      "卷水去入湖，更值南风起。",
      "舟行意虽急，滞碍乃如此。",
      "矗矗在吾前，千艘正衔尾。"
    ]
  },
  {
    "id": "2e89e4204d565f8059a447854080f2fa",
    "title": "舟行却回",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "清晨移舟出沙嘴，宿氛卷尽天如洗。日高五丈行十里，白云之中黑云起。",
      "回舟急趋旧泊处，四山沉沉日色死。逆风飒飒初尚微，浪头已高白参差。",
      "又闻西北崩崖陷谷有异声，大风横击波如陵。",
      "操舟之子虽习贯，掣柁才开又投岸。有如磁石引针去，时时飐扑愁中断。",
      "长篙劲橹不易胜，仅得入口如再生。回望后舟尚出没，使人泪落肝胆惊。",
      "昨日庙中奠旨酒，巫语甚吉许我行。奈何中路辄反覆，欺诞何者为神明。",
      "岂非风者天号令，必欲逆知非汝能。浪传消息得醉饱，万一犹足为威灵。"
    ]
  },
  {
    "id": "2e89e4204d565f80e01fc72290e36378",
    "title": "长芦咏蝗",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "飞蝗乎，飞蝗乎，谁使汝为飞蝗，而如此之孽也。一气所生乃自然，百虫之中何为者。",
      "若岁大旱汝则多，人虽畏之可奈何。来时漫不见首尾，往往蔽日连数里。",
      "河南却集河北岸，东村西村闹如蚁。捕逐百千才十一，入地如锥又生子。",
      "山林所过为一空，万口飒飒如雨风。稻粱黍稷复何有，田畴已尽腹未充。",
      "农夫去岁望得雪，千耦辈作乘春发。耕耘喜及苗已长，与汝何冤乃遭啮。",
      "忍见深冬瘦如腊，徵赋繁兴蓄积缺。我有薄田在江州，五岁之中三不收。",
      "流灾得无及彼土，搏手安敢期高秋。阴阳调和非我事，冻馁逼迫同民忧。",
      "有生所往随有累，不及饮啄波中鸥。"
    ]
  },
  {
    "id": "2e89e4204d565f8008884b1d6c47ea1a",
    "title": "金陵观雨",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "丞相初下车，忧勤到南亩。",
      "旱乾为祈祷，甘雨辄盈缶。",
      "气从钟山发，浪入秦淮吼。",
      "奔腾与摆蹙，执热复何有。",
      "我时在舟中，清爽浮户牖。",
      "垢衣得浣濯，快意一搔首。",
      "深宵对明月，灭烛坐更久。",
      "昨日见投龙，于今慰枯朽。",
      "至诚必有答，况乃调元手。"
    ]
  },
  {
    "id": "2e89e4204d565f80cba83f27cabe91d1",
    "title": "观暴",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "怒雷殷殷西南天，黑气一抹如长烟。",
      "鲸嘘鳌噫蛟吐涎，龙呼其俦相后先。",
      "散为飞云盖蜿蜒，以尾卷海洒百川。",
      "河伯乃在坎底眠，震惊掉动忧不全。",
      "白浪涌起高于船，冈驰隰舞山回旋。",
      "崩冲摆落蔚高骞，声势烈烈孰使然。",
      "须臾寂静又改前，馀氛倚汉犹青玄。",
      "小虾奋头如自贤，神龙归宫鱼出泉。"
    ]
  },
  {
    "id": "2e89e4204d565f8009763e4f6c13a8be",
    "title": "太平",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "长江卷波作沙色，中有数顷如泼墨。",
      "是为望夫之高山，沉沉影落江心黑。",
      "操篙下探不见底，侧行牵挽难为力。",
      "疾风为我西北来，打鼓张帆何快哉。",
      "百夫呼噪绝水府，心胆壮敌山崔嵬。",
      "须臾已入大信口，回听怒浪声如雷。",
      "姑孰堂前溪水清，扁舟夜泊已三更。",
      "微微雨过有秋意，漠漠云开对月明。"
    ]
  },
  {
    "id": "2e89e4204d565f80915a1fdc0d106af1",
    "title": "观牛渡江",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "荷蓑而骑彼牧童，驱牛乱流江水中。徐行不复用鞭棰，母当其前犊后从。",
      "浊波沄沄出头角，见者往往疑蛟龙。牛身千钧水不测，步步乃与丘陵同。",
      "天机自然有所解，物理如此谁能穷。君不见轧荦山腹垂至膝，一马不能载其躬。",
      "帝前每作胡旋舞，翩翩劲捷如旋风。"
    ]
  },
  {
    "id": "2e89e4204d565f8009763e4fc3815d77",
    "title": "太平",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "溪行曲入四五里，乃见江城大如斗。",
      "人烟疏少白日静，风物澄明新雨后。",
      "古来豪俊多在此，怅望千秋一回首。",
      "谢家青山空自高，李白扁舟复何有。"
    ]
  },
  {
    "id": "2e89e4204d565f80e3051534ce2b011e",
    "title": "泊舟姑孰堂",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "崎岖遵狭港，托庇倚葭芦。",
      "泊舟姑孰堂，乃在溪上居。",
      "此溪来处远，东引丹阳湖。",
      "微风起天外，爽气得秋初。",
      "而我尚厌暑，卷帘心不舒。",
      "蓬头赤两脚，踯躅绕四隅。",
      "坐砌未为惬，偃身卧碑趺。",
      "中宵倦摇箑，流汗落衣裾。",
      "因观今则然，自问昔何如。",
      "人情有未足，不见有有馀。"
    ]
  },
  {
    "id": "2e89e4204d565f800a21d9c1b920aea1",
    "title": "于将军",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "长安遣兵百胜强，意气何有汉中王。",
      "七军之心俱猛鸷，虎兕插羽将翱翔。",
      "睥睨荆益可席卷，白帝城高如堵墙。",
      "秣马蓐食朝欲战，雷声殷殷山之阳。",
      "沉阴苦雨十馀日，汉水溢出高腾骧。",
      "苍黄不暇治步伍，攀缘蹙踏半死伤。",
      "计穷岂不欲奔走，四望如海皆茫茫。",
      "鼍鸣鱼跃尚恐惧，万一敌至谁敢当。",
      "遥观大船载旗鼓，闻说乃是关云长。",
      "蒙冲直绕长堤下，劲弩强弓无敌者。",
      "虽有铁骑何所施，排空白浪如奔马。",
      "将军拱手就絷缚，咋舌无声面深赭。",
      "捷书一日到锦城，只轮不返皆西行。",
      "将军畴昔负朋友，若此昌豨犹得生。",
      "循环报复虽天意，壮士所惜惟功名。",
      "曹瞒相知三十年，临危不及庞明贤。",
      "归来头白已憔悴，泣涕顿首尤可怜。",
      "高陵画像何诡谲，乃令惭痛入九泉。",
      "淯水之师勇冠世，英雄成败皆偶然。"
    ]
  },
  {
    "id": "2e89e4204d565f80d593e466e27c6138",
    "title": "紫髯将军",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "华容女子哭幽囚，吉利如虎入荆州，缚其孤雏敛貔貅。",
      "长驱水步八十万，欲猎于吴吴主忧。群臣劝迎同一说，拔刀斫案心胆裂。",
      "揆彼之量岂我容，开门纳狼计何拙。鲁家狂儿策最长，倡而和者有周郎，区区黄盖乃乞降。",
      "龙幡遮火烧赤壁，东南风急天绛色。江中战舸岸上营，烟焰飞腾半焚溺。",
      "雷鼓大进声满川，轻锐迫逐皆崩奔。紫髯将军更欢喜，曹公坐翅不得鶱。",
      "子布元表何龊龊，成败之决在一言。君不见甘露宝鼎间，典午受禅吴犹存。",
      "青盖入洛虽可惜，犹胜俯首臣老贼。"
    ]
  },
  {
    "id": "2e89e4204d565f80c816d6ad3f112ff3",
    "title": "武宗",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "武宗惟雄俊，有臣委用专。",
      "德裕才略大，感恩罄所宣。",
      "是时岩廊上，六合气可吞。",
      "论兵决胜负，万里在目前。",
      "一平回鹘凶，再洗上党昏。",
      "杨弁不知时，乃敢盗太原。",
      "岂信明光甲，遣人斩其元。",
      "廷谋昧知几，唯有君相然。",
      "成立三大功，慷慨在一言。",
      "风霆运不测，日月朗高悬。",
      "李唐势已去，至此岌复缠。",
      "外内已息兵，崇卑定乾坤。",
      "遂令河北师，弭耳如孤豚。",
      "事书史册上，读之快心魂。",
      "千载若信宿，凛凛风烈存。",
      "世人多说剑，不见斫伐痕。",
      "玩弄反自伤，何用饰玙璠。",
      "迂哉贾生饵，果尔房琯奔。",
      "施为贵寔效，讵主炫空文。"
    ]
  },
  {
    "id": "2e89e4204d565f807e695df8928378c4",
    "title": "奉天行",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "苍苍行露出苑门，孤城逼仄不可存。",
      "贼兵之来若风雨，顷刻城下皆云屯。",
      "纷纷矢石蔽空黑，天子垂泣对将军。",
      "将军提笔书满背，城中白丁久夺气。",
      "草车之焚虽已矣，云桥百尺虹蜺起。",
      "下瞰城中笑饮酒，乾陵赭袍拥朱紫。",
      "朔方大将来赴急，彷徨中路不敢入。",
      "豺狼合从堪恸哭，翠华崎岖又巡蜀。",
      "圣神文武何至此，堂上有人面如鬼。"
    ]
  },
  {
    "id": "2e89e4204d565f80f1b31232be7c5942",
    "title": "天门山",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "惟天莽苍苍，乃立此门阙。",
      "山本如城高，剖凿中断裂。",
      "两峰竞秀倚，千古势相戛。",
      "大江方南来，逼束不得泄。",
      "潴为无底深，散作万顷阔。",
      "想当割据时，闭固孰敢发。",
      "夕阳坐荒亭，诗思摹峭拔。",
      "清晨放舟出，回首见呀豁。",
      "西梁尚局促，壮观心颇阔。",
      "安得呼化工，努力更一揠。"
    ]
  },
  {
    "id": "2e89e4204d565f803f82c61479b319ef",
    "title": "灵壁东",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "明珠大贝玉玲珑，美人营营出深宫。",
      "清矑一盼失英雄，羽觞行酒乐未终。",
      "胡陵杀气回飞鸿，投杯掷箸自挽弓。",
      "麾兵大战灵壁东，血流争波入海红。",
      "何为羁孤铁马中，捣沙折木天北风。",
      "突围而出追失踪，四五年间蛇作龙。"
    ]
  },
  {
    "id": "2e89e4204d565f80e51e73054b5e6477",
    "title": "题赣州嘉济庙祈雨感应",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "江东祷雨真灵迹，香火未收檐溜滴。",
      "城中到此夜五更，渡口归时水三尺。",
      "高田流满入低田，万耦齐耕破晓烟。",
      "但愿吾民得饱饭，年年岁岁是丰年。"
    ]
  },
  {
    "id": "2e89e4204d565f806fe2259088dbf39c",
    "title": "答陈君佐戏吟",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "与君居两邦，如隔万里道。",
      "相从得旬日，所恨太不早。",
      "清谈已解忧，大笑时绝倒。",
      "赠我以古风，应手拾瑰宝。",
      "间亦藏戏言，顾我欲高蹈。",
      "答之以不答，羡子富文藻。",
      "沧溟在人外，中有群仙岛。",
      "相约逍遥游，餐霞食瑶草。"
    ]
  },
  {
    "id": "2e89e4204d565f80f3926292aebda8c1",
    "title": "游子吟",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "远游如飞蓬，漂泊天之涯。不及百尺楼，系在垂杨堤。",
      "琉璃为钟玉为斝，繁弦促管花阴下。青春此乐输几人，客身皇皇一羸马。"
    ]
  },
  {
    "id": "2e89e4204d565f800d350c20177af3d7",
    "title": "汴堤行",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "长堤杳杳如丝直，隐以金椎密无迹。",
      "当年何人种绿榆，千里分阴送行客。",
      "波间交语船上下，马头揖别人南北。",
      "日轮西入鸟不飞，从古舟车无断时。"
    ]
  },
  {
    "id": "2e89e4204d565f806681d85bc2f584d7",
    "title": "酒帘",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "百尺风外帘，常时悬高阁。",
      "若夸酒味美，聊劝行人酌。",
      "但浇愁肠宽，奚畏守犬恶。",
      "客心方摇旌，逢此慰寂寞。"
    ]
  },
  {
    "id": "2e89e4204d565f803e9eb9d1e7e3acee",
    "title": "书驿舍壁",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "巍巍使馆开华堂，行人旧题诗满堂。去年读之多好语，今岁重寻在何处。",
      "驿吏却云官长来，垩以赤白墁青灰。银钩错落应手没，当时嘲谑谁为才。",
      "呜呼万事只如此，古人豪强安在哉。寄语征途往还客，不如挥毫落金石。",
      "金石虽坚有时灭，君不闻海波成田淮水绝。"
    ]
  },
  {
    "id": "2e89e4204d565f8084698d8c1ad5361d",
    "title": "发虹县",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "驱马汴河西，从此游帝乡。",
      "瞻言驿堠短，喜及春日长。",
      "碧瓦映茅茨，人烟密相望。",
      "刍茭足供马，亦有酒可尝。",
      "旁观波澜起，万柁攒舟航。",
      "一跌性命已，岂惟肌骨伤。",
      "不如榆柳堤，中路稳腾骧。",
      "去家渐及旬，犹走淮楚疆。",
      "却视故山隐，忽在天一方。",
      "东轩复难到，兰芷媚幽香。",
      "驰光不可留，游女已采桑。"
    ]
  },
  {
    "id": "2e89e4204d565f8040a0a356f145be08",
    "title": "水头",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "荒湾斗转河如束，千古痴龙卧空谷。",
      "公然收水入毫芒，万里昆仑倾不足。",
      "春妍睡醒鳞甲开，顷刻已放波头来。",
      "冲梢掠操何迅速，喷云溅雪争崔嵬。",
      "舟人传呼隘两岸，骇若百蛰逢惊雷。",
      "连桩系缆犹恐脱，不尔船碇俱倾颓。",
      "须臾水面如平掌，客子棹歌船下上。"
    ]
  },
  {
    "id": "2e89e4204d565f80ec2f328fff0cf417",
    "title": "寄王彦昭教授",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "别君已经年，相见如一日。",
      "分教淮南生，中路忽相失。",
      "我志如柳惠，何尝厌三黜。",
      "君才如叔夜，犹苦不堪七。",
      "趣向大抵同，离合何不一。",
      "轻装入隋堤，正值柳阴密。",
      "仓庚交交飞，布谷命其匹。",
      "壮岁甘远游，岂暇念家室。",
      "永城去亳近，马足翩翩逸。",
      "我往何时还，君处不能出。",
      "新诗近应多，烂漫排古律。",
      "黄花不可见，谁为子鸣瑟。",
      "交游固难得，会面那易必。",
      "作诗寄秋风，以写胸中郁。"
    ]
  },
  {
    "id": "2e89e4204d565f8040c4a37812da945e",
    "title": "书所见",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "昂昂林边鹤，何事不天飞。",
      "徘徊方塘面，独啄青苔衣。",
      "得非恋其傍，修竹垂芳菲。",
      "高竿擢春秀，清影弄朝晖。",
      "曾于画图见，恍若迷是非。",
      "兴与佳景会，悠然久忘机。"
    ]
  },
  {
    "id": "2e89e4204d565f804f7ae12bec359d1c",
    "title": "村鼓",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "潭潭村鼓鸣，羡尔田家乐。",
      "闪闪绿榆丛，风清如苇籥。",
      "我怀物外趣，世味久零落。",
      "焉得太古民，相携去耕凿。"
    ]
  },
  {
    "id": "2e89e4204d565f807b079cb6a1440b0e",
    "title": "酂阳观棋",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "系马酂阳岸，湍波怒奔霆。",
      "却坐南轩上，旷若耳目清。",
      "两翁方围棋，玉石相分争。",
      "初味若恬淡，锋交渐纵横。",
      "攻南意窥北，翻复乃人情。",
      "计虑临危出，或从死中生。",
      "勇者喜见色，怯者噤无声。",
      "谁云一枰小，斗智亦已精。",
      "昔有烂柯者，弃俗游峥嵘。",
      "彼实方外人，岁月固可轻。",
      "我今则异此，久为世网婴。",
      "一官犹坎轲，三径尚未耕。",
      "妻子寄异县，飘飘望东京。",
      "寸晷尤可惜，客子当念程。",
      "饮水上马去，两翁任输赢。"
    ]
  },
  {
    "id": "2e89e4204d565f802d40b39c443ad2b2",
    "title": "蝴蝶行",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "蝴蝶飞，渡河来。河北花已落，河南花正开。盈盈采花女，扑打还家去。",
      "推身飞入粉奁中，芳草绵绵旧时路。"
    ]
  },
  {
    "id": "2e89e4204d565f802073e9f6ebb8f3da",
    "title": "枯柳",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "窾枯路傍柳，种插从何年。枯条不可见，人立何岿然。",
      "轻脆岂耐久，心腹俱空穿。上无一鸟巢，下系万里船。",
      "想见方浓时，飞花舞青天。行人多攀折，惨淡驻征鞭。",
      "今也傲突兀，东西过谁怜。陋质非焦桐，难试朱丝弦。",
      "英华馀岁许，白蚁争回旋。雷公飞火试一照，深处恐有乖龙眠。"
    ]
  },
  {
    "id": "2e89e4204d565f8090f9929c74715be9",
    "title": "戏寄邵瞻远",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "道人养金丹，笑我餐芝术。",
      "青瞳何皎然，照映冰雪质。",
      "壶中玉楼好，天外鸾骖逸。",
      "境清莫回顾，世味甜如蜜。"
    ]
  },
  {
    "id": "2e89e4204d565f80d3345f8b92f6677a",
    "title": "车班班",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "车班班，入函关。马萧萧，渡渭桥。关下游人不相识，桥边美酒留行客。",
      "海阔天高云满空，风吹日暮还南北。"
    ]
  },
  {
    "id": "2e89e4204d565f8051869607608d88b5",
    "title": "发谷熟县寄扬州同寮",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "清晨出古县，独遇卖花翁。芍药三数朵，琼苞出渐红。",
      "皎如情人未梳洗，朱帘半掩娇春风。",
      "去年维扬陪胜赏，此花开谢旬月中。",
      "名园胜刹处处有，深畦浅垄无西东。品流已多搜绝异，若数英俊遗凡庸。",
      "迩年新花更奇巧，造化雕琢何时穷。",
      "离家今日已千里，云雨浩荡迷淮东。而今又及赏花月，因循不赏花更空。",
      "寄语维扬好相识，花时勉泛黄金钟。"
    ]
  },
  {
    "id": "2e89e4204d565f80046c0ae4a03cfe2b",
    "title": "别二友",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "鹤栖万年松，孤音夜号霜。",
      "双凤想其悲，一来助翱翔。",
      "会合欢未已，离别惨可伤。",
      "惊风动地起，彼此随飘扬。",
      "鹤飞望南山，凤亦归故乡。",
      "回头失旧侣，云路徒苍苍。"
    ]
  },
  {
    "id": "2e89e4204d565f80b043f33f36f69264",
    "title": "东楼置酒赏桃李",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "朱楼直瞰清池湾，池上彩翠多奇山。",
      "春光烂漫桃李发，倒影照映澄波间。",
      "远看已好重攀折，堆积金盘霞间雪。",
      "促拍更歌金缕衣，不辞醉倒花时节。",
      "归来酒醒梦阑时，袖上馀香犹未灭。"
    ]
  },
  {
    "id": "2e89e4204d565f80a5fd338832698010",
    "title": "寄勉甫",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "猛虎不伏枥，抟鹏笑韝鹰。",
      "丈夫志四海，羞愧守门庭。",
      "君实豪杰士，贫贱乡人轻。",
      "愤发策蹇驴，西走游玉京。",
      "负书入太学，大带参诸生。",
      "文章逸莫控，学问骤以升。",
      "曾未年岁馀，哗哗得声名。",
      "定知有所立，俯拾紫与青。",
      "顾我孤陋者，聋瞽其聪明。",
      "譬如山下泉，碍险尚未行。",
      "无人为激进，安得归沧溟。",
      "所愿同君游，扬波浩东倾。",
      "此志何日遂，长呼涕淋缨。",
      "北望风谊美，心焉如旆旌。"
    ]
  },
  {
    "id": "2e89e4204d565f802cf1b457c9f40e10",
    "title": "落花",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "岭南冬深花照灼，比至春初花已落。",
      "乘闲携酒到西园，鸟散蜂归春寂寞。",
      "江南此际春如何，红杏海棠开正多。",
      "归期不及春风日，犹见池塘著绿荷。"
    ]
  },
  {
    "id": "2e89e4204d565f8027f4fbf120eadcac",
    "title": "送客到江亭",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "春江碧波渺天去，两岸红桃落如雨。",
      "主人到此送行人，落日留连会歌舞。",
      "渡头杨柳正依依，拂水摇风千万丝。",
      "看看亦整东归棹，谁折长条赠我归。"
    ]
  },
  {
    "id": "2e89e4204d565f80bffa5c7a1164f3a8",
    "title": "剪玫瑰寄晦之仍书此为戏",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "去年君尝寄蔷薇，今年我亦寄玫瑰。",
      "蔷薇赭赤未足爱，玫瑰莹白花草魁。",
      "南园春深桃杏落，但见芳草连莓苔。",
      "唯兹皎洁满栏槛，玉冠瑶佩天边来。",
      "主人爱惜屡顾眄，赏心未暇携樽罍。",
      "寄君凭君巧吟咏，仍须对景倾金杯。",
      "莫令蔷薇窃见此，恐遂羞愧不复开。"
    ]
  },
  {
    "id": "2e89e4204d565f8067c2b1cfe3a0b361",
    "title": "寄邹蹇叔",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "西园春深百草长，残花纷纷绿叶光。",
      "蜂归蝶散情已薄，独我绕树行如狂。",
      "亟令沽酒藉地饮，卧嗅落蕊倾金觞。",
      "醉来意气颇脱略，睥睨天地如毫芒。",
      "狂歌大笑谁对值，山猿谷鸟啼斜阳。",
      "却思高阳旧徒侣，安得飞至坐我傍。",
      "登城引望不可见，云峰古木徒苍苍。"
    ]
  },
  {
    "id": "2e89e4204d565f80be25a4090e107aa5",
    "title": "南卒",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "坐食者南卒，骄与子弟俱。",
      "负甲则俯偻，荷戈不能趋。",
      "嘈然金鼓鸣，气骇失所图。",
      "固无一技良，徒有七尺躯。",
      "吾闻孙子教，弱女成武夫。",
      "吾欲练汝辈，使之虓虎如。",
      "奈何天子诏，苦禁蓄兵书。",
      "军旅非素习，壮士心踟蹰。",
      "群蛮屡骚动，主将复左除。",
      "有急何以报，思之可惊吁。"
    ]
  },
  {
    "id": "2e89e4204d565f80b3251a65d6919945",
    "title": "夜闻苍鹤唳",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "为鹤不能白，安用苍其形。",
      "厥顶又不朱，无乃盗虚名。",
      "雌雄守枯木，绝意冲太清。",
      "夜号如婴儿，聒我梦寐惊。",
      "日欲火其巢，念汝雏方生。",
      "亟宜罢吻噪，报我存养情。"
    ]
  },
  {
    "id": "2e89e4204d565f80032ebffb7a293802",
    "title": "悯囚",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "囚岂不乐有父母，囚岂不乐有室家。",
      "公行劫掠自取死，迫于穷饿情非它。",
      "腥膻所得能几许，哭入东市肩相摩。",
      "呜呼法令难力救，囚乎囚乎奈若何。"
    ]
  },
  {
    "id": "2e89e4204d565f804a5a7256e93459ad",
    "title": "移石",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "谁言磐石坚，势不可动摇。",
      "健犊引大车，载行速如飘。",
      "良因植根浅，未免迁徙劳。",
      "触类当自省，我今慎所操。"
    ]
  },
  {
    "id": "2e89e4204d565f80a044201cf3f75250",
    "title": "春夕寄兄长",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "南北万里道，兄弟隔年别。",
      "嬉鸾双翱翔，病马只羁绁。",
      "友关危坐久，顾影愁肠绝。",
      "清夜不可晨，吟残半窗月。"
    ]
  },
  {
    "id": "2e89e4204d565f80b9fc8f7a4a02cedf",
    "title": "养虎",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "西邻养虎已被啮，东邻养虎计何拙。",
      "哺之既久爪牙强，定看一日难羁绁。",
      "寄语东邻宜早图，野心变态在须臾。",
      "壮士匣中有神剑，欲斩虎头君许无。"
    ]
  },
  {
    "id": "2e89e4204d565f801135796b46891f4a",
    "title": "折杨柳",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "江头杨柳春依依，主人此时伤别离。",
      "留连祖席日欲晚，风弄绿影摇金卮。",
      "手攀长条赠君归，纷纷闲愁如絮飞。",
      "人生聚散似鱼雁，此柳春深有几枝。"
    ]
  },
  {
    "id": "2e89e4204d565f809d43227a9f0787fc",
    "title": "王昭君",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "昭君十五入汉宫，自倚花艳如芙蓉。",
      "黄金不买画者笔，西子变作嫫女容。",
      "羊车忽略久不幸，夜夜月照罗帷空。",
      "娇痴怨恨掩袂泣，常恐兰蕙摧霜风。",
      "不堪坐守寂寞苦，遂愿将身嫁胡虏。",
      "神仙缥缈下朝阳，再拜玉墀辞汉主。",
      "天颜惊顾初相识，自起欲留留不得。",
      "吁嗟拂袖归禁中，却看飞燕无颜色。",
      "婵娟去去阴山道，几日风沙貌枯槁。",
      "千秋万古恨无穷，坟上春风无寸草。"
    ]
  },
  {
    "id": "2e89e4204d565f80f94b00a75fd1ad51",
    "title": "春日行",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "莺啼花笑清明天，黄金买酒斗十千。",
      "良时恣意一酩酊，醉倒扶起南堂眠。",
      "须臾更深残酒醒，明月当窗风气冷。",
      "闲愁万绪从中来，几欲长号泪如绠。"
    ]
  },
  {
    "id": "2e89e4204d565f804b27f2aba385b6ab",
    "title": "子夜四时歌春",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "二月春色来，三月春色老。",
      "东风收花去，满地留芳草。"
    ]
  },
  {
    "id": "2e89e4204d565f80252764f038653c16",
    "title": "子夜四时歌夏",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "火云堆长空，赤日沸岩瀑。",
      "芙蓉已焦死，不减筼筜绿。"
    ]
  },
  {
    "id": "2e89e4204d565f80ad0735cb877943e9",
    "title": "和经父秋夕",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "爽籁爱虫吟，凄音悲漏永。",
      "青灯无定焰，照此心情冷。",
      "风生蕙帐寒，月满松窗静。",
      "万虑归寂寥，都忘荣辱境。"
    ]
  },
  {
    "id": "2e89e4204d565f8089b1432e65be7a35",
    "title": "次韵常父二十九日闸上作",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "泊舟不厌城南浅，谈笑淹留惊晷短。",
      "为传潮信舣江干，暂移已觉如天远。",
      "足音来此慰寂寞，酒面自红炉自暖。",
      "预愁会合有暌离，人事犹如月亏满。",
      "何如便赋归去来，百尺高帆席同卷。"
    ]
  },
  {
    "id": "2e89e4204d565f80169154bca7693593",
    "title": "招常父承君舟中观雪",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "泊舟亭下水，隔岸有修竹。",
      "晨起雪纷纷，开帘见群玉。",
      "请来同此景，一醉杯中绿。"
    ]
  },
  {
    "id": "2e89e4204d565f80651a5d86c882fa77",
    "title": "发仪真寄常父兄",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "丱角同出处，中路稍差池。",
      "往事如一梦，新年生白髭。",
      "小官仍龃龉，异国更羁栖。",
      "长时恨隔阔，既见少开眉。",
      "朝共垆边饮，暮同窗下棋。",
      "一日复一日，眷眷不忍离。",
      "今兹解舟去，岂为赴同期。",
      "久住恐相溷，萧然生事微。",
      "欲将眼中泪，一洒别时衣。",
      "诸绪正牢落，勿令心重悲。",
      "融怡和笑语，惝恍迷东西。",
      "甘言戒婢子，循发祝阿宜。",
      "愦愦情怀恶，正同中酒时。",
      "晚泊芦荻岸，江天云四垂。",
      "高城已不见，春雨更如丝。"
    ]
  },
  {
    "id": "2e89e4204d565f80354fcd5c41c12874",
    "title": "二十二日大风",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "张帆风尚小，出口势愈急。",
      "扁舟已中流，前后无所及。",
      "侧看岸旋转，白浪若山岌。",
      "磔砉时有声，百罅水争入。",
      "危樯听欲折，柁柄脱操执。",
      "我有常病妻，素羸多不粒。",
      "及兹益愦乱，卧喘气吸吸。",
      "婢姥半北人，兹险未尝习。",
      "苍皇面深墨，呕哕皆胆汁。",
      "可怜儿女辈，往往相聚泣。",
      "出门强指挥，飞沫溅衣湿。",
      "江豚踊吾前，猵獭作人立。",
      "意如骜吾嚱，出没相百十。",
      "呼神掷楮泉，祈佛启经袭。",
      "是时正月尾，于节甫惊蛰。",
      "云气作冥晦，气候变寒涩。",
      "日中仅得止，性命危若拾。",
      "纷然方寸乱，魂干久不集。",
      "官期幸未迫，安用苦汲汲。",
      "官兵勇贪程，一震当少戢。",
      "何如彼居民，生不出井邑。",
      "吾田虽旷瘠，饘粥粗可给。",
      "劳生嘿自慨，茅舍行且葺。"
    ]
  },
  {
    "id": "2e89e4204d565f8037169811ca47bc26",
    "title": "读江淹集",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "煌煌一疋锦，烂烂五色笔。",
      "始从何处得，怅此梦中失。",
      "淹也虽善文，葳蕤少筋骨。",
      "譬人气不深，往往多奄忽。",
      "晚年既富贵，外学仍老佛。",
      "岂非有所怠，寖使天才屈。",
      "奈何不自尤，秘怪疑鬼物。",
      "我有十文舟，夙期驾溟渤。",
      "褰霞谒东皇，擘浪窥月窟。",
      "唯忧倦或止，视此颇自栗。"
    ]
  },
  {
    "id": "2e89e4204d565f80411c652099a02d8f",
    "title": "马当夹阻风",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "蒿田荻野无人烟，我来日暮双系船。半夜星斗垂栏干，银河倒影摇清川。",
      "人言神物当会合，铁缆缠绕安如山。五更汹汹有声至，车骑蹴踏乾坤翻。",
      "怒雷殷殷雨随下，黑风三日不见天。此中道路多险恶，正在马当小孤之两间。",
      "三江五湖所钟聚，直下无底旁无边。掀腾摆触作意气，更无拘束随所便。",
      "巨矶突若虎头出，黄沙莽作车轮旋。端居不动尚股栗，谁敢身试蛟龙渊。",
      "自吾泛洛涉淮泗，间关淫滞今半年。庐山苍翠已在目，毋用急进干忧患。",
      "不如宿留会澄霁，淹速有数非偶然。篘中酒熟聊一醉，春梦酣酣牵昼眠。"
    ]
  },
  {
    "id": "2e89e4204d565f8018f4835864f2ea25",
    "title": "初夏",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "初夏新雨馀，萧然风转北。",
      "芭蕉索索鸣，庭户有秋色。",
      "清寒思挟纩，向暑袗絺绤。",
      "阴阳孰主张，变态只顷刻。",
      "幽轩暮支颐，佳趣生静默。",
      "云气薄南山，坐令苍翠隔。"
    ]
  },
  {
    "id": "2e89e4204d565f80c4b329ea5c35c816",
    "title": "喜雨",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "低田有水高田乾，南风日日吹尘土。",
      "新秧已生未种得，此时却得弥天雨。",
      "连山蔽空望不极，溢径盈庭势漂卤。",
      "从今岁事当有成，饱吃香粳胡可数。",
      "老来涉世心益懒，只欲栖迟守环堵。",
      "若令积谷支岁年，便可终焉事农圃。"
    ]
  },
  {
    "id": "2e89e4204d565f80d764f9528d2f50ed",
    "title": "铸钱行",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "三更趋役抵昏休，寒呻暑吟神鬼愁。",
      "从来鼓铸知多少，铜沙叠就城南道。",
      "钱成水运入京师，朝输暮给苦不支。",
      "海内如今半为盗，农持斗粟却空归。"
    ]
  },
  {
    "id": "2e89e4204d565f80e7e6968606741d7b",
    "title": "呈范清老",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "范子爱高卧，家政付儿孙。",
      "将身比瞑目，达理吾所尊。",
      "前日过所居，蔓草深闭门。",
      "范子欠伸起，性寡笑与言。",
      "相与寻幽寺，复将坐前轩。",
      "斜阳满庭下，不厌鸟雀喧。",
      "擘云青山秀，经雨野水浑。",
      "念此景清旷，非君谁与论。",
      "少年一倾盖，白首义弥敦。",
      "颓然各忘返，明月照黄昏。"
    ]
  },
  {
    "id": "2e89e4204d565f801997c083cafceedf",
    "title": "七月六日作",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "隔江见雨来，尤苦风大疾。",
      "蓬蓬宇宙中，掀搅若无物。",
      "百川水倒流，瓦石亦飞越。",
      "浓云最轻浮，暂聚非永结。",
      "随吹东西扬，散漫颇仓猝。",
      "竟无点滴惠，初势不可遏。",
      "正昏露青天，方曀见白日。",
      "但增尘土高，益使水泉竭。",
      "农夫忧岁事，怅望眼流血。",
      "蛟龙不能神，卷尾藏窟穴。",
      "空馀鸟雀噪，庭户晚更热。",
      "深夜气稍苏，林端挂明月。"
    ]
  },
  {
    "id": "2e89e4204d565f80046f90cbd5fa6d84",
    "title": "暇日至家园",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "仕宦吾已知，退休不如早。",
      "九江园地胜，万个竹色好。",
      "每到必徘徊，翛然寄怀抱。",
      "于此筑亭台，于彼植花草。",
      "傍岭更栽松，引池将溉稻。",
      "经营各有处，何日室遂考。",
      "薄田方待岁，一雨洗枯槁。",
      "指谷以易泉，橐囊助倾倒。",
      "茅茨若粗完，世路迹可扫。",
      "南山多白云，临望娱我老。"
    ]
  },
  {
    "id": "2e89e4204d565f8081cdf3b2b8b39c66",
    "title": "城东作",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "九江非吾土，久寓忘羁栖。",
      "丘坟之所宅，舍此亦安归。",
      "钱官最闲暇，因得治其私。",
      "松楸郁在望，时复至郊圻。",
      "驾言上东原，蔼蔼晨露晞。",
      "草木新过雨，秀色可疗饥。",
      "念此道旁民，散居在山蹊。",
      "新秋百物熟，入城各有携。",
      "芋迸紫卵壮，姜抽红笋肥。",
      "欓香忆烹鲤，稻白想流匙。",
      "养生无不有，美味仍及时。",
      "此土遂可老，行当结茅茨。",
      "云水有深约，尘埃无尽期。",
      "人生适意耳，富贵亦何为。"
    ]
  },
  {
    "id": "2e89e4204d565f806b380bbebe32470d",
    "title": "月夜",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "平生最好月，况此秋夜阑。",
      "长风送荡漾，浩露洗团团。",
      "仰头视虚空，光采如可餐。",
      "星辰敛芒角，河汉收波澜。",
      "更无微云翳，挂此白玉盘。",
      "六合静皎皎，万木凉珊珊。",
      "为尔废昏卧，徘徊更漏残。",
      "更登高处望，历历见湖山。",
      "爽气集冰雪，清心生羽翰。",
      "便欲御泠然，因之游广寒。",
      "一临天池水，沐浴随飞仙。"
    ]
  },
  {
    "id": "2e89e4204d565f80d307dbcbb6b85d54",
    "title": "送郑君玉",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "西风黄叶下，送子以秋色。",
      "彭蠡一归舟，关山远行客。",
      "民思似秤平，郡戴如弦直。",
      "交游亦难值，出语皆肝膈。"
    ]
  },
  {
    "id": "2e89e4204d565f806e4ca0592a2bb0d8",
    "title": "出城一首",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "驱马出北门，秋色满平皋。",
      "泄云弄微阴，寒日照我袍。",
      "遵途升复降，控纵亦已劳。",
      "落松被径软，青蒿倚崖高。",
      "南顾临大江，厉风蔚波涛。",
      "蛟龙正崛强，舟楫未易操。",
      "亦有溯洄人，扬帆气方豪。",
      "覆舟谅由险，岂曰命所遭。"
    ]
  },
  {
    "id": "2e89e4204d565f807533d2b34d6eb15f",
    "title": "九日独登曹亭",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "重阳不见菊，节物愈凋零。",
      "性复不嗜饮，对酒只如酲。",
      "秋堂静便卧，既起思殊清。",
      "登高未免俗，亦不造林坰。",
      "屋西连郡郛，木末乃曹亭。",
      "杖藜只独往，坐对南山青。",
      "萧瑟西风高，泱漭滞雨晴。",
      "断云见天色，残潦知地形。",
      "遥峰落照敛，别浦暝烟生。",
      "归鸟向村急，孤舟当渡横。",
      "此时有佳兴，乃恶闻人声。",
      "况令预尊俎，而使听竽笙。",
      "嗟吾趣尚僻，取笑世上英。",
      "岂宜滥簪绂，但可老柴荆。"
    ]
  },
  {
    "id": "2e89e4204d565f805bf60f34691a9161",
    "title": "寄常父",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "愁霏久不霁，翳此白日光。",
      "阴风薄庭柯，落叶堕我旁。",
      "萧条秋气高，百感搅中肠。",
      "侧观南飞雁，肃肃尚有行。",
      "念昔来此土，弟昆各康彊。",
      "二季皆鸑鷟，梧桐殒朝阳。",
      "踟蹰故所游，墟墓草已荒。",
      "会合须臾期，去日一何长。",
      "吾兄近仳别，咫尺非异方。",
      "官守畏简书，羁绊不得骧。",
      "如星限河汉，东西但相望。",
      "江鱼肥可荐，庭菊粲以芳。",
      "峥嵘时节晚，谁与共一觞。",
      "伯氏副边城，苦寒天早霜。",
      "石火虽云暖，不如还故乡。",
      "群飞隘霄极，弱羽因飘扬。",
      "禄薄未足饱，胡为久皇皇。",
      "古人有三高，彼岂悦膏粱。",
      "愿言同斯志，毕景事耕桑。"
    ]
  },
  {
    "id": "2e89e4204d565f80dc6b6769fb1bf16e",
    "title": "九月二十九夜作",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "江城月黑风雨寒，四无人声夜向阑。",
      "有鸟九头天外过，嘤嘤轧轧鸣悲酸。",
      "吹灯灭烛小儿怖，犬呼其邻嘷且怒。",
      "天明日出百怪消，长空踪迹无寻处。"
    ]
  },
  {
    "id": "2e89e4204d565f8091a673f87e0d52d6",
    "title": "堂前皂筴树",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "堂前皂筴树，落叶已如积。",
      "篱上牵牛花，青青照秋色。",
      "四序都几何，推迁半陈迹。",
      "昼短夜益长，晴薄阴易得。",
      "浮云忽以兴，惨惨风自北。",
      "便有挟纩心，人谁顾絺绤。",
      "饥蚊尔胡为，乃欲长肉食。",
      "翼翅不能举，自此且衰息。"
    ]
  },
  {
    "id": "2e89e4204d565f8030b0a68bb02bd54f",
    "title": "朱君以建昌霜橘见寄报以蛤蜊",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "赠我以海昏清霜之橘，报君以淮南紫唇之蛤。橘肤软美中更甜，蛤体坚顽口长合。",
      "开花结子幸采摘，没水藏泥岂蕲得。二物同时有不同，赋形与性由天公。",
      "请君下箸聊一饱，莫索珠玑向此中。"
    ]
  },
  {
    "id": "2e89e4204d565f800976e9000646b729",
    "title": "冬日久雨有怀保德",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "阳泄已氤氲，阴疏不凝结。",
      "可怜终日雨，总是连天雪。",
      "虽贫布衣暖，尚欲应时节。",
      "坐想大河东，苦寒山石裂。"
    ]
  },
  {
    "id": "2e89e4204d565f8097e6f087e7fb71f5",
    "title": "小庵诗",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "甃石为道，旁植冬青不死之灵草。跨水为桥，上有百年老木之清阴。",
      "小庵又在北墙北，花竹重重深更深。公馀竟日无一事，卜此佳趣聊栖心。",
      "明月为我迟迟不肯去，清风为我淅淅生好音。阒然宴坐如涧谷，乐以真乐非丝金。",
      "君看此庵亦何有，架竹编茅容侧肘。人生自足乃有馀，不羡檐牙切星斗。",
      "朝携一筇杖，暮炷一炉香。悠然每独笑，物我两皆忘。"
    ]
  },
  {
    "id": "2e89e4204d565f80a208d061b5aea4ea",
    "title": "元丰三年十一月施君发之县",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "发之之舟系湓水，示我名书百馀纸。",
      "自言此乃十之一，访寻藏蓄尚未已。",
      "装褫卷袭皆精致，从前所见无此比。",
      "城荒俗陋谁与游，如君好事固可喜。",
      "天寒手冷不厌观，似我赏音知有几。",
      "自今有得当助君，不惮缄封寄千里。"
    ]
  },
  {
    "id": "2e89e4204d565f8049f31634fd77b007",
    "title": "夜坐庵前",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "人定鸟栖息，庵前聊倚栏。",
      "徘徊明月上，正在修篁端。",
      "清影冰玉碎，疏音环佩寒。",
      "翛然耳目静，觉此宇宙宽。",
      "人生甘物役，汩没红尘间。",
      "宴坐得俄顷，境幽心已闲。",
      "谅能长无事，自可驻朱颜。",
      "所以学道人，类多隐深山。"
    ]
  },
  {
    "id": "2e89e4204d565f80cbd638542459a1e9",
    "title": "杜令无隐亭赏梅",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "梅生要孤高，故在城颠上。腊过已多时，花寒犹未放。",
      "正前乃庐山，积雪千万丈。开樽望峥嵘，酒面已迟上。",
      "直须玉蕊十分开，洗尽烟岚春气回。请君扫地更招客，为君对花卷大白。"
    ]
  },
  {
    "id": "2e89e4204d565f80a8bc50508488121e",
    "title": "晚兴",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "春雪弄微阴，晚色连细雨。",
      "皂角芽已长，瑞香花欲吐。",
      "虽寒亦料峭，稍霁即和煦。",
      "园林拟杖策，芳物行可数。"
    ]
  },
  {
    "id": "2e89e4204d565f803a5debdd696b5c70",
    "title": "上元作",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "春来雾雨久不收，上元三日月如秋。",
      "倾城娱乐竞沽酒，旧岁丰登仍足油。",
      "楼前灯山烧荻火，光影动摇桑落洲。",
      "太守凭高列歌吹，游人烘笑观俳优。",
      "铜盘贮梅插乌帽，从兵小史斥下楼。",
      "侍觞行食皆官妓，目眙不言语或偷。",
      "短长赤白皆莫校，但取一笑馀何求。",
      "譬如饮酒且为乐，不问甘苦醉即休。",
      "归来紞如打五鼓，春寒惨惨吹驼裘。",
      "群儿嬉戏尚未寝，更看紫姑花满头。"
    ]
  },
  {
    "id": "2e89e4204d565f80d9a706487ddd1bf8",
    "title": "送张天觉",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "车上不须舞，途穷不须泣。万事倏忽如疾风，莫以乘车轻戴笠。",
      "爱君清，如玉立。爱君直，朱弦急。胆肝磊落贮星斗，意气轩腾脱羁絷。",
      "圣明天子聚群材，下至椽杙犹收拾。况君屡薄青云飞，暂尔低回岂长蛰。",
      "我亦区区有心者，海水期君更注挹。萧萧江路涩，烟蒙客帆湿。",
      "惜君又作千里行，欲别还留手重执。"
    ]
  },
  {
    "id": "2e89e4204d565f801b5406f8082a1b2c",
    "title": "出城至太平将见熊伯通",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "两松辟为门，前见青山横。",
      "坡陀若相接，宛转疑有情。",
      "日出鸟呼乐，春归林翠明。",
      "问我何所往，行当造殊庭。",
      "紫微有仙客，住在泉石清。",
      "咫尺久不觌，渺如隔蓬瀛。",
      "今将往见之，先已耳目醒。",
      "愿闻直截义，庶使正觉成。",
      "纷纷焉足道，无使一尘生。"
    ]
  },
  {
    "id": "2e89e4204d565f80122c6ca60271233f",
    "title": "诗赠王",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "广庭试群材，俊笔驰短晷。",
      "锁厅争第一，乃后二三子。",
      "骑龙失头角，十载困泥滓。",
      "泛舟自淮南，得邑穷楚尾。",
      "江上始相逢，清名久吾耳。",
      "油然睹颜色，悦泽已可喜。",
      "博学有渊源，高谈见根柢。",
      "有如万斛钟，久叩声益起。",
      "如君岂易得，蹭蹬乃在此。",
      "棫朴析为薪，奈何遗杞梓。",
      "我本世畸人，儳焉顽似鄙。",
      "一官傍松楸，自足胜朱紫。",
      "功名已灰心，藜藿思没齿。",
      "欲结方外游，徜徉访云水。",
      "闻君亦有意，不恋五斗米。",
      "笑指庐山高，论交从此始。"
    ]
  },
  {
    "id": "2e89e4204d565f8083d47691eef37718",
    "title": "春暄大旱率尔援笔",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "去岁有闰既苦寒，今年春早亦大暄。",
      "清明寒食在二月，禁火正如挥箑天。",
      "桃花零落壮丹发，漠漠江头吹柳绵。",
      "细虫打窗夜如雨，润气蒸础朝生泉。",
      "卷帘辟向迎风坐，彻褥去屏思簟眠。",
      "劝君用心慎仓卒，万事转易如车旋。",
      "安知明日不凛冽，莫以炎凉随目前。"
    ]
  },
  {
    "id": "2e89e4204d565f809b38cf9a3e10cf57",
    "title": "送谢仲规致仕",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "公年五十馀，须鬓黑如漆。",
      "朝廷方进用，未是挂冠日。",
      "又非力不任，数以身自乞。",
      "人疑徇虚名，今也践其实。",
      "萧然巢许姿，臭腐视冕绂。",
      "东南富人材，卿相近间出。",
      "急流能勇退，千古未有一。",
      "贤哉谢夫子，趣尚真不屈。",
      "腾装岭外远，归棹江边疾。",
      "故乡何日到，清暑坐华室。",
      "荔包杂红紫，茶品分甲乙。",
      "岁时会亲宾，左右列图帙。",
      "回头烟瘴地，挥手风波窟。",
      "天将劳以生，乃独取闲佚。",
      "观公眉宇秀，凛凛有道骨。",
      "当为地上仙，不是笼中物。",
      "我亦素有心，贱贫嗟汩没。",
      "鸿鹄羽翼成，高飞脱罗罻。",
      "鹪鹩未有巢，侧目空自失。",
      "短章健公决，行且营蓬荜。"
    ]
  },
  {
    "id": "2e89e4204d565f80b9af8be099f250ef",
    "title": "曹亭独登",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "问我当何之，曹亭苍木外。",
      "江湖水方涨，旷阔吾所爱。",
      "微风撼晚色，爽气回秋籁。",
      "杨柳隐官堤，芙蕖接公廨。",
      "白云依山起，点缀若图绘。",
      "何须招客游，清兴自无辈。",
      "落日更凭栏，下看飞鸟背。"
    ]
  },
  {
    "id": "2e89e4204d565f807b58279ec3d3e4ab",
    "title": "晨出郡南",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "日未出，山更青。湖既阔，风自生。垂杨弄疏影，啼鸟曳残声。",
      "江城晓色怀抱爽，况在白龙堤上行。"
    ]
  },
  {
    "id": "2e89e4204d565f806314fe466514b8df",
    "title": "夏旱",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "元丰四年夏六月，旱风扬尘日流血。",
      "高田已白低田乾，陂池行车井泉竭。",
      "多稼如云欲成就，天胡不仁忍断绝。",
      "雷声隆隆电摇帜，雨竟无成空混热。",
      "如闻大河决北方，目极千里波涛黄。",
      "我愿蛟龙卷此水，洒落东南救焦死。",
      "又闻戎泸方用兵，战车甲马穿云行。",
      "安得疏江拥三峡，馀波末流灌百城。",
      "分支引派入南亩，尽使枯槁得复生。",
      "志大心劳竟何补，仰视云汉高溟溟。",
      "吾徒禄食固可饱，更愿眼前无饿莩。"
    ]
  },
  {
    "id": "2e89e4204d565f80f61132199887387e",
    "title": "浇瑞香",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "泼泼瑞香花，载水朝复暮。",
      "瑞香得膏滋，枝叶乃如故。",
      "明春花必好，喜此夏秋度。",
      "大田尘土深，嘉谷可织屦。",
      "泉源不供饮，何力更灌注。",
      "嗟吾惠已屯，扃向东庭户。"
    ]
  },
  {
    "id": "2e89e4204d565f8003bdd37760de68e9",
    "title": "西堂",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "我置一榻在西堂，南风北风俱得凉。",
      "轩窗开辟无壅塞，枕簟照映生辉光。",
      "前有秋花闹如锦，乘时吐秀争煌煌。",
      "堂前堂后种植满，坦腹转侧各相望。",
      "初开半落皆有意，牵动幽兴何其长。",
      "弥天好梦谁唤觉，林间鸟舌弄丝簧。",
      "贱官固冗亦偷暇，一室甚卑堪退藏。",
      "吾心与世久契阔，万事本无非故忘。"
    ]
  },
  {
    "id": "2e89e4204d565f805d332334dc7d6074",
    "title": "闻砧作",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "见蚕成茧能几日，缯帛输官千万疋。",
      "丁丁砧杵相和鸣，半夜霜风入秋律。",
      "一年寒事从今始，四序流光如羽疾。",
      "昨朝尚喜迎凉坐，闭户幂窗嫌不密。",
      "人生天地随气转，此身犹复非吾物。",
      "痴儿干世孰自量，欲与造化争飘忽。",
      "功名富贵固有时，进退屈信何可必。",
      "匏羹菽饭幸粗饱，何用操瓢向人乞。"
    ]
  },
  {
    "id": "2e89e4204d565f80950b7812fe49e2b8",
    "title": "登齐云楼",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "登彼齐云楼，下视江州城。",
      "城前俯大江，流水与天平。",
      "人烟疏复密，渔舟纵复横。",
      "其下各有人，人各有所营。",
      "意气充宇宙，机巧斗生狞。",
      "蠢然大块中，何异蚁虱蝇。",
      "天地一何广，人物一何微。",
      "蛮氏与触氏，纷争谁是非。",
      "就令有所得，究竟欲何为。",
      "所以达观人，事事弃置之。",
      "登彼齐云楼，览世良可悲。",
      "不如饮美酒，浩歌醉言归。"
    ]
  },
  {
    "id": "2e89e4204d565f804234e526685556d5",
    "title": "待月",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "初宵待月先扫门，虽未出海光照垣。",
      "皎然辉采更无壅，比之常夕尤清妍。",
      "星辰不复争芒角，河汉自合收波澜。",
      "久之黮黪若蒙垢，坌起四隅阴气繁。",
      "人心赏玩欲竟夕，嗟哉顷刻已自昏。",
      "如何更使魑魅畏，岂非已被虾蟆吞。",
      "纷纷庭华堕如雨，训狐骑屋貌甚尊。",
      "乘幽挟晦彼固喜，使之如此亦有缘。",
      "岂无蛇虺出当道，不如青灯坐前轩。",
      "以书自围恣所取，黄卷圣贤聊可言。"
    ]
  },
  {
    "id": "2e89e4204d565f8056c1059d4e2cd7fe",
    "title": "咏橘",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "古人咏橘夸甘香，独我爱此千树黄。",
      "烛龙衔珠出扶桑，圆苞簇簇浮朝霜。",
      "谁家金饼篱内挂，一夜火围林际光。",
      "折来便好命佳客，玉壶况有榴花浆。"
    ]
  },
  {
    "id": "2e89e4204d565f804ca2e377e7905f17",
    "title": "别友人",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "江城春风落梅花，我适南州君在家。",
      "离筵劝我一杯酒，送我万里天之涯。",
      "少年曾同竹马戏，渐长聚散良可嗟。",
      "后时迎笑复何地，寂寞无言双泪斜。"
    ]
  },
  {
    "id": "2e89e4204d565f80f94571ffdd30d91a",
    "title": "遗介之蔗",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "长不过三尺，坚如太古铁。",
      "身虽粪土贱，名在佳果列。",
      "中心唯养恬，外貌颇多节。",
      "凭君暂收采，彼此无摧折。"
    ]
  },
  {
    "id": "2e89e4204d565f80e43df863343410c4",
    "title": "疾中偶成呈介之",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "吾生十五犹童孩，胸中胆气摩天开。自怜少年辄有老夫志，恐是天仙犯帝怒，谪在下世驰驱乎尘埃。",
      "壮志若铁石，顽直未易摧。奈何诸侯不荐贤，天子不闻才。",
      "空使丈夫儿，藏头缩角埋蒿莱。天不管，地不顾，此理得不呜呼哉。",
      "今朝大饮致沉疾，朋友戢迹绝往来。使人孤眠北窗下，风雨萧萧良可哀。",
      "冷笑今之世人少信义，旦暮之间辄变喜爱成嫌猜。",
      "介之不恤我，扶力吟咏摅幽怀。"
    ]
  },
  {
    "id": "2e89e4204d565f8097819db8a6ec5d7c",
    "title": "自警",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "大材耻炫耀，深智甘蒙晦。",
      "所以德业新，闇然日光大。",
      "一时师教谊，百世仰风裁。",
      "岂比迷识人，恃能多自怀。"
    ]
  },
  {
    "id": "2e89e4204d565f80ba3841dd7c67d05f",
    "title": "辩言",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "两叶可掩目，两豆可塞耳。",
      "小人多奸邪，君子防近蔽。",
      "周公未免谤，孔子亦遭毁。",
      "人言不足信，自古均如此。"
    ]
  },
  {
    "id": "2e89e4204d565f804cf6ee88149fa430",
    "title": "自重",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "千金人所重，一物人所轻。",
      "君子欲自尊，接物以至诚。",
      "行谊金石固，笑语箫韵声。",
      "群居自耸畏，暴慢何由形。"
    ]
  },
  {
    "id": "2e89e4204d565f80fe7c0fc9aeb2ed52",
    "title": "述鸥",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "水滨老父忘机关，醉眠古石红蕖间。",
      "绿波荡漾意不动，白云往来心与闲。",
      "有鸥素熟翁如此，命侣呼俦就翁喜。",
      "相亲饮啄少畏避，自浮自沉不惊起。",
      "渔人窥之即谋取，手携罗罔来翁所。",
      "群鸥瞥见皆远逝，千里翩翩一回顾。",
      "鸥不薄翁翁勿疑，避祸未萌真见机。",
      "渔人罗罔不在侧，敢辞旦夕从翁嬉。"
    ]
  },
  {
    "id": "2e89e4204d565f80536cc244320bf2dd",
    "title": "戏书劝人饮酒",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "金乌翩翩玉兔驰，流光上下矢发机。人生于其间，都无百岁期。",
      "乐府旧传金缕衣，劝言须惜少年时。我今为君一歌之，酒行到君君莫辞。",
      "朱颜绿鬓不行乐，白头面皱将何为。晋时八达唐李白，以饮驰名君所知。",
      "何须自苦惫，方得为英奇。荣华有分难力取，可笑苏秦空引锥。"
    ]
  },
  {
    "id": "2e89e4204d565f800f8a72916d46690c",
    "title": "李太白",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "卓哉太白诗家徒，天然俊逸不可拘。",
      "豪文脱去刻削巧，远意得自浑沌初。",
      "酒醒落笔洒风雨，当时所就皆须臾。",
      "骅骝驰骤日千里，鸿鹄轩腾凌九虚。",
      "蹇驴尺鴳不足道，徐步低翥何区区。",
      "后人吟咏多自蔽，锼句鍊字为良图。",
      "撞金拊石皆可听，未若霹灵轰天衢。",
      "公之大材不小到，俗议何者相加诬。",
      "贱生仰公风格美，未能仿佛空踌躇。"
    ]
  },
  {
    "id": "2e89e4204d565f8060e588a6827cfbab",
    "title": "凡马示同学",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "凡马慕骐骥，努力思远行。",
      "置之跛驴中，咫尺遂自矜。",
      "学者所虑远，欲并扬鸾鸣。",
      "岂以胜时俗，骤尔意气盈。",
      "聋瞽固易欺，奈有聪与明。",
      "作诗戒群居，吾言非汝轻。"
    ]
  },
  {
    "id": "2e89e4204d565f80478965d9cccabc33",
    "title": "海南碧琉璃瓶",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "手持苍翠玉，终日看无足。",
      "秋天长在眼，春水忽盈掬。",
      "莹然无埃尘，可以清心曲。",
      "有酒自此倾，金樽莫相渎。"
    ]
  },
  {
    "id": "2e89e4204d565f80cfad739d41ee0f63",
    "title": "谕志",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "匣中有神剑，夜夜鸣不休。",
      "欲污单于血，思僇佞臣头。",
      "不愿就斩马，贱用良自羞。",
      "深韬度岁月，怨气射斗牛。",
      "仗君远提携，可以安九州。",
      "莫作铅刀顾，此非绕指柔。"
    ]
  },
  {
    "id": "2e89e4204d565f802744120b9d4f045c",
    "title": "乞巧",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "众人喜乞巧，我以巧为忧。",
      "言巧多欺佞，行巧为邪柔。",
      "学巧竞穿穴，文巧多雕锼。",
      "巧不令如此，宜吾之耻求。",
      "我欲守拙性，浩然镇轻浮。",
      "尽窒众巧门，化以孔与周。",
      "此志尚未遂，感激在初秋。",
      "南顾问牛女，女实能巧不。"
    ]
  },
  {
    "id": "2e89e4204d565f808d434b2e531a7c8e",
    "title": "十日菊",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "昨日酒中花，今日篱下草。",
      "馨香尚未改，弃置一何早。",
      "怨泣露华湿，世情安可保。"
    ]
  },
  {
    "id": "2e89e4204d565f80cbd31d0de5eff518",
    "title": "晦之诗尤疟鬼某意鬼不能为端士害奉酬作诗",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "吾闻烈士仗忠信，出入鬼神皆避逃。",
      "维彼小人鬼所狎，祟异皆自不善招。",
      "晦之履行并仁义，常揭名教为己操。",
      "天将大任预连蹇，薄宦南州初折腰。",
      "劬劳戴星出视事，冒突瘴雾匪一朝。",
      "浸淫不制偶成疾，愁卧漳浦拥敝袍。",
      "有时体燥似灼火，愤怒索笔为长谣。",
      "句中有意谴疟鬼，词气凌铄吏部高。",
      "予窃料君所守正，彼鬼何者能为妖。",
      "幽明路异不相忤，有疾自是疏摄调。",
      "强饭进药姑自爱，勿惑异说心空摇。",
      "菊花未落迟君出，犹可共醉樽中醪。"
    ]
  },
  {
    "id": "2e89e4204d565f8026bf3dd4a4b551d6",
    "title": "送王秀才归邵州",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "去家逾年客千里，秋风一夜归心起。",
      "平明骑马出郊关，北望邵陵程尚几。",
      "道旁送者皆知己，相顾惨悽将挽止。",
      "丈夫壮心自有图，暂别何须泪如水。"
    ]
  },
  {
    "id": "2e89e4204d565f8028ae72c04b4b43b1",
    "title": "席上劝王八饮",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "细雨萧萧风淅淅，冻云倚天如扫墨。",
      "高堂置酒送行人，金杯缓饮愁肠涤。",
      "劝君莫惜暂酩酊，自今一别遂南北。",
      "后时月夕与花朝，纵饮共醉安可得。"
    ]
  },
  {
    "id": "2e89e4204d565f803cb67d9ce5fdeeb8",
    "title": "冬夕玩月",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "夜深鸟宿人语静，中庭独坐饶清兴。",
      "霜天高洁无片云，海月澄明挂孤镜。",
      "飞光照物毫杪露，冷气逼人肌骨冰。",
      "苦吟未尽愁晓侵，北向时时看斗柄。"
    ]
  },
  {
    "id": "2e89e4204d565f804412188633d883ec",
    "title": "冬夜",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "冬夜一何永，幽房寂无侣。",
      "青灯弄微风，败叶鸣疏雨。",
      "凄凉角声动，悲散穿云去。",
      "展转卧书帷，羁愁欲谁语。"
    ]
  },
  {
    "id": "2e89e4204d565f80a549fa5865e6df4c",
    "title": "封川上元",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "穿城不千步，十步燃一灯。",
      "闪闪摇斜风，荧荧若疏星。",
      "士女鱼鸟聚，鼓吹蛙黾声。",
      "蛮俗自为乐，我心愁不醒。"
    ]
  },
  {
    "id": "2e89e4204d565f80466c1c352592cf99",
    "title": "瑞莲",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "花开自有婵娟伴，牵人情绪迷人眼。",
      "寂寞双红不动时，皇英对立湘江晚。",
      "芳心向背如相结，媚脸高低开已半。",
      "欲随蛱蝶采清香，堪恨绿池风浪暖。"
    ]
  },
  {
    "id": "2e89e4204d565f805d0e61f912f89863",
    "title": "江上独步",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "晚步碧江上，掀衣忽回顾。",
      "安得一叶舟，飘然五湖去。",
      "浩歌风水古，醉倒烟霞暮。",
      "谁能逐群动，役役趋世务。"
    ]
  },
  {
    "id": "2e89e4204d565f808aaf55f0aead8b44",
    "title": "寓目",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "白日照园林，悲风久萧索。",
      "横秋只鹘健，驾海孤帆逸。",
      "阴云带雨归，晴嶂排空出。",
      "一望一高歌，凭谁纵吟笔。"
    ]
  },
  {
    "id": "2e89e4204d565f80facb78587c0c9fa7",
    "title": "题清溪图",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "清溪之水清无泥，凫飞雁下太平池。昔人尝比翠绡舞，安得卷之必自随。",
      "画师摹写多巧思，只用乌田数张纸。戏拈秃笔扫成图，浓淡邅回真得意。",
      "江矶钓浦远更深，昔时行处皆可寻。张公好雅心不俗，眉山先生为楚吟。",
      "公今奉使庾岭南，峡中乔林与天参。白云摇曳入船户，清猿呼啸窥江潭。",
      "天霾不开地多热，佛桑山丹赤如血。此时一展清溪图，洒若胸中贮冰雪。",
      "南方不可以久留，祝公归来此中州。枕白石兮漱清流，芦声战雨曷若扬风之拔木，渔烟凝晚曷若海雾之横秋。",
      "我已卜居在九江，九华庐阜郁相望。千里思公如咫尺，扁舟棹月到池阳。"
    ]
  },
  {
    "id": "2e89e4204d565f8099624e04306c8533",
    "title": "和萧十六人名",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "赣江淹泊嗟旅滞，子夜萧萧复无睡。",
      "乡程千里断书来，律管仲冬迎日至。",
      "空山屈曲环高塔，与子游嬉同眺视。",
      "日沈北陆云冥冥，晚景丹枫照川涘。",
      "兰房凤枕可自娱，桃李寻春旧游地。",
      "便将跃马超然往，向人直不疑心事。",
      "婵娟一笑应奉留，醉倚王孙宝钗坠。",
      "更持大白起祝君，偕老子须坚此志。"
    ]
  },
  {
    "id": "2e89e4204d565f8099624e0461ad76f9",
    "title": "和萧十六人名",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "式微子叹归期滞，疏钟皓月僧窗睡。",
      "满郭丹枫已送秋，李白桃红春又至。",
      "绿杨朱户锁娉婷，燕赵一笑谁相视。",
      "红颜回盼能溺人，有若大川无际涘。",
      "吾曹操行薄云天，去险就平当择地。",
      "严君平昔教诸子，肯向赣江为此事。",
      "勿损仁义纵欢娱，力与主张兴废坠。",
      "不才强使酬杜诗，搦管宁能言鄙志。"
    ]
  },
  {
    "id": "2e89e4204d565f8099624e04519a77e5",
    "title": "和萧十六人名",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "赣阳峤北气郁滞，晨兴何晏惟昏睡。",
      "江左雄豪每自奇，学孟希韩非不至。",
      "奈何进取位尚卑，上官仪检多轻视。",
      "金朱浮华奚足恋，策马周游穷海涘。",
      "从兹岩谷永遁逃，请师丹灶捐尘事。",
      "庐山简寂寻旧隐，雪窦参禅入初地。",
      "谁能荣谢混流俗，居常衮衮随升坠。",
      "铺张翰墨作小诗，聊陈平昔烟霞志。"
    ]
  },
  {
    "id": "2e89e4204d565f8099624e0405dab62a",
    "title": "和萧十六人名",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "为怜城郭太留滞，知子思家方闷睡。",
      "故停车马良久住，相顾雍容情益至。",
      "楼高适意同一登，目极四周堪远视。",
      "野田横望绕天涯，梅朵开齐映江涘。",
      "冬温庭筠尚抽笋，僧房乔木阴铺地。",
      "丘樊嘉遁素有心，萧萧思话山中事。",
      "清杨俊迈君自许，鲁国渊源吾不坠。",
      "与君诗战奈何休，抑扬雄思聊书志。"
    ]
  },
  {
    "id": "2e89e4204d565f8099624e04a871ae2a",
    "title": "和萧十六人名",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "丘樊英俊君犹滞，掩卷无言偃然睡。",
      "江左思归未得归，家乡百里奚由至。",
      "有楼望远最舒旷，蹑屐徐登极临视。",
      "云容弄白起危巅，霞气如朱浮浅涘。",
      "侵梁松影侧窥檐，飘径柳芳深委地。",
      "谛法真空佛有灵，面颜安乐僧无事。",
      "风摇柏直力相争，霜压橘黄香欲坠。",
      "夕阳城郭人渐稀，疏钟传响催归志。"
    ]
  },
  {
    "id": "2e89e4204d565f8099624e04f1a08d98",
    "title": "和萧十六人名",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "为文爱子都无滞，疾读数张堪醒睡。",
      "唱高郢曲词调古，锐比干将才力至。",
      "主张衡鉴付谁人，奈何并不蒙收视。",
      "吾王尊儒跨古始，有宋登科连海涘。",
      "况君当时苗裔远，酂侯喜且兴门地。",
      "少年自许升青云，衰谢安知未成事。",
      "栖栖孔孟尝如此，吾曹节操无颠坠。",
      "愿言雅度尚自宽，时来济物当如志。"
    ]
  },
  {
    "id": "2e89e4204d565f806112197bd87f3f6e",
    "title": "八音诗呈诸公",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "金罍美酒斗十千，石榴花开窗户前。",
      "丝棼万事何足言，竹溪六逸方醉眠。",
      "匏瓜系焉虽不久，土风堪美人皆贤。",
      "革易暌散心惘然，木在高山鱼逐泉。"
    ]
  },
  {
    "id": "2e89e4204d565f801cbeca56f22524fa",
    "title": "再赋",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "金房此去路几千，石濑齿齿秋风前。",
      "丝侵两鬓老不言，竹实已空饥凤眠。",
      "匏笙吹作别离曲，土坏渐异思诸贤。",
      "革屦练服何萧然，木阴缓步寻双泉。"
    ]
  },
  {
    "id": "2e89e4204d565f80a9101f479eae0e62",
    "title": "和天觉钱朝散度上馀兴之作",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "金轮演法教大千，石沙蒸饭戒在前。",
      "丝挂千钧危何言，竹映南窗犹可眠。",
      "匏簧弦索莫妄想，土视粉黛宁非贤。",
      "革面匪诚君岂然，木强我只思林泉。"
    ]
  },
  {
    "id": "2e89e4204d565f8050660f1ed36ad896",
    "title": "和天觉赠仲光",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "金声玉振辨服千，石棱猬磔奋无前。",
      "丝乱获理赖正言，竹有特操非芊眠。",
      "匏羹淡薄菹醢贵，土鼓摈弃淫哇贤。",
      "革去浮伪真慨然，木秀风摧堆毁泉。"
    ]
  },
  {
    "id": "2e89e4204d565f80bec98e172eb642e8",
    "title": "奉使京西呈诸公",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "金科备使提三千，石马泥牛鞭不前。",
      "丝麻民足吾何言，竹舆山行秋雨眠。",
      "匏黄芋紫汉江上，土人当有庞葛贤。",
      "革车战舰今不然，木杪凤栖龙戏泉。"
    ]
  },
  {
    "id": "2e89e4204d565f80b3fcf875a3705d00",
    "title": "宝剑一首赠天觉",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "金装宝剑值万千，石上横磨太古前。",
      "丝缑消烂那复言，竹杖未化蛟龙眠。",
      "匏裁瓠切随所用，土拭当有张雷贤。",
      "革室夜锁声铿然，木刃谁与淬寒泉。"
    ]
  },
  {
    "id": "2e89e4204d565f804371d6a1b87577be",
    "title": "和天觉",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "金章玉佩动百千，石火光中风叶前。",
      "丝鞭相揖笑不言，竹下有人想待眠。",
      "匏身落蒂终腐烂，土壁绘像谁愚贤。",
      "革贪惩躁心泰然，木食草衣行饮泉。"
    ]
  },
  {
    "id": "2e89e4204d565f80cc106070e5c0e986",
    "title": "平上去入四首寄豫章旧同官",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "思君何时休，川长波悠悠。",
      "棋枰今生尘，诗筒谁相酬。",
      "诸公皆才豪，吾衰惭非俦。",
      "犹当陪从容，重游东湖舟。"
    ]
  },
  {
    "id": "2e89e4204d565f80cc106070b4614dd9",
    "title": "平上去入四首寄豫章旧同官",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "钟陵朋寮中，我鄙且蹇浅。",
      "诸公无缁磷，许我以缱绻。",
      "难题诗交锋，小户酒减盏。",
      "荒村今谁同，引领迤逦远。"
    ]
  },
  {
    "id": "2e89e4204d565f80cc106070b2ac1e4e",
    "title": "平上去入四首寄豫章旧同官",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "铿锵非金丝，唱和旦至暮。",
      "予顽居其间，郑卫厕大濩。",
      "蒙蒙烟波中，遇兴自缀句。",
      "犹承诸公馀，膏润譬雾露。"
    ]
  },
  {
    "id": "2e89e4204d565f80cc1060705fc02258",
    "title": "平上去入四首寄豫章旧同官",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "相从虽须臾，博约实得益。",
      "交情何其深，弗易若竹柏。",
      "烟迷青枫林，日落白石壁。",
      "船窗居无聊，嘿嘿独忆昔。"
    ]
  },
  {
    "id": "2e89e4204d565f8080828b3fe98bbff7",
    "title": "寄江西旧同寮",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "为诗摛奇词，美矣似花蕊。",
      "而思衰迟资，揣己耻比儗。",
      "卑萎疲追随，此鄙彼绮靡。",
      "差池谁知之，迤逦上梓里。",
      "移时池之涯，或息石壁侧。",
      "诗嬉谁为雌，奕剧白敌黑。",
      "追驰麾罢羸，力击划霹雳。",
      "羁离弥思维，阒寂益忆昔。"
    ]
  },
  {
    "id": "2e89e4204d565f809674d39b69484dd0",
    "title": "还乡展省道中作四声诗寄豫章寮友",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "萧滩波潺湲，巴丘山崔嵬。",
      "江天如相迎，风吹浮云开。",
      "思乡人皆然，惟予频归来。",
      "松楸称青鲜，舂容生泉台。"
    ]
  },
  {
    "id": "2e89e4204d565f809674d39be495344e",
    "title": "还乡展省道中作四声诗寄豫章寮友",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "久雨水陡长，泱漭似海广。",
      "苇底解小艇，晓起荡两桨。",
      "早饭野筱下，鸟语静愈响。",
      "有酒我不饮，引领但子想。"
    ]
  },
  {
    "id": "2e89e4204d565f809674d39ba3c72736",
    "title": "还乡展省道中作四声诗寄豫章寮友",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "四际又暮夜，意诣尚未到。",
      "系缆坐树阴，嘒嘒厌聚噪。",
      "径步气向暝，岸啸韵自报。",
      "内顾自慰幸，比岁屡拜扫。"
    ]
  },
  {
    "id": "2e89e4204d565f809674d39b51f7a8f4",
    "title": "还乡展省道中作四声诗寄豫章寮友",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "执热逼入伏，一叶益局促。",
      "日落月欲出，豁若脱桎梏。",
      "木色郁碧幄，竹节削绿玉。",
      "赤脚踏白石，宿泊得沐浴。"
    ]
  },
  {
    "id": "2e89e4204d565f802b5f688214a61eb5",
    "title": "离合转韵寄常父",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "舒州寄官舍，舍在潜峰下。",
      "密迩豫章城，山川无十程。",
      "音书常络绎，日日通消息。",
      "况复多唱酬，兄埙弟竽笛。",
      "秋风鸣竹林，火退避新金。",
      "怅望南来雁，长年空此心。"
    ]
  },
  {
    "id": "2e89e4204d565f80414444e3e55d0237",
    "title": "又一首离合转韵寄孙虢州",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "鳜鲩饮石乳，鱼中最温补。",
      "字画尚茫然，何由食鲜□。",
      "漆林自小足，水绕庵前竹。",
      "君性本清高，伊人又闲熟。",
      "三堂秋际馀，一枕梦回初。",
      "斤斧却无事，新诗或起予。"
    ]
  },
  {
    "id": "2e89e4204d565f80285cc43abcdb04ec",
    "title": "药名离合寄孙虢州",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "孙八远在虢，丹霞绚崔苍。",
      "耳目虽清远，志愿多参商。",
      "陆沉众人中，白首滞铅黄。",
      "耆英绍前烈，当复佐兴王。"
    ]
  },
  {
    "id": "2e89e4204d565f80285cc43a56e89936",
    "title": "药名离合寄孙虢州",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "朴也才通贯，众安无吠狗。",
      "杞菊饭家常，山泉消昼漏。",
      "芦雁来蔽空，青眼思朋旧。",
      "历日惊晚景，天涯情更厚。"
    ]
  },
  {
    "id": "2e89e4204d565f80a5164eb93f602ed7",
    "title": "九画一首",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "坦直吾所知，良彦君长者。",
      "村邦柱材美，丞府依炉冶。",
      "弗忘念夙昔，吟奕同茇舍。"
    ]
  },
  {
    "id": "2e89e4204d565f8009ad056f119d51d7",
    "title": "寄孙元忠",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "君不见潇湘之山衡山高，八月秋高风怒号。草木黄落龙正蛰，哀鸿独叫求其曹。",
      "男儿生无所成头皓白，漂零已是沧浪客。呼儿觅纸一题诗，此心炯炯君应识。"
    ]
  },
  {
    "id": "2e89e4204d565f8009ad056fbe892004",
    "title": "寄孙元忠",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "抱病江天白首郎，秋风此日晒衣裳。",
      "看我形容已枯槁，此岂有意仍腾骧。",
      "一官羁绊实藏身，富贵于我如浮云。",
      "致君尧舜付公等，几时高义排金门。"
    ]
  },
  {
    "id": "2e89e4204d565f8009ad056f5c45d0c4",
    "title": "寄孙元忠",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "呜呼古人已粪土，纷纷轻薄何须数。",
      "当面输心背面笑，翻手作云覆手雨。",
      "感君意气无所惜，于我见子真颜色。",
      "人生会合不可常，昔者相遇今不得。"
    ]
  },
  {
    "id": "2e89e4204d565f8009ad056fb82be45f",
    "title": "寄孙元忠",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "不恨我衰子贵时，经济实藉英雄姿。",
      "君有长材不贫贱，莫令斩断青云梯。",
      "骅骝作驹已汗血，坐看千里当霜蹄。",
      "省郎京尹必俯拾，军符侯印取岂迟。"
    ]
  },
  {
    "id": "2e89e4204d565f8009ad056f514f0563",
    "title": "寄孙元忠",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "岁云暮矣多北风，潇湘洞庭虚映空。",
      "中有云气随飞龙，黄鹄高于五尺童。",
      "殊方日落玄猿哭，芜没潇岸千株菊。",
      "少壮几时奈老何，喧呼且覆杯中渌。"
    ]
  },
  {
    "id": "2e89e4204d565f8009ad056f6a297464",
    "title": "寄孙元忠",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "老去悲秋强自宽，衰颜欲付紫金丹。",
      "坐卧只多少行立，岂可久在王侯间。",
      "与君相逢未恨晚，他日更仆语不浅。",
      "潇湘水国傍鼋鼍，吏情更觉沧洲远。"
    ]
  },
  {
    "id": "2e89e4204d565f8009ad056f3f864a00",
    "title": "寄孙元忠",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "雄姿逸态何崷崒，自是君身有仙骨。",
      "彩服日向庭帏趋，百年未见欢娱毕。",
      "拖玉腰金致主身，起居八座太夫人。",
      "尔家最近魁三象，文采风流今尚存。"
    ]
  },
  {
    "id": "2e89e4204d565f8009ad056fc2b3cbf6",
    "title": "寄孙元忠",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "思君须向古人求，夙昔一逢无此流。",
      "文章有神交有道，名位岂肯卑微休。",
      "倜傥权奇难具论，鸷鸟举翮连青云。",
      "无路从容陪笑语，使人叹恨伤精魂。"
    ]
  },
  {
    "id": "2e89e4204d565f8009ad056ff91b1c5d",
    "title": "寄孙元忠",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "故人情谊晚难似，神倾意豁真佳士。",
      "可怜怀抱向人尽，再为后会知何地。",
      "老大徒伤未拂衣，白头吟望苦低垂。",
      "鱼龙寂寞秋江冷，不见湘妃鼓瑟时。"
    ]
  },
  {
    "id": "2e89e4204d565f8009ad056fc7ea86bd",
    "title": "寄孙元忠",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "独立缥缈之飞楼，更有澄江销客愁。",
      "无边落木萧萧下，万里风烟接素秋。",
      "天青小城捣练急，渔翁暝踏孤舟立。",
      "嫩蕊浓花满目斑，临风三嗅馨香泣。"
    ]
  },
  {
    "id": "2e89e4204d565f8009ad056f75545e0c",
    "title": "寄孙元忠",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "玉几由来天北极，云近蓬莱常五色。",
      "五更三点入鹓行，朝回君是同舍客。",
      "岂意出守江城居，此身已愧须人扶。",
      "青眼高歌望吾子，早据要路岂捐躯。"
    ]
  },
  {
    "id": "2e89e4204d565f8009ad056fb2c7eb92",
    "title": "寄孙元忠",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "秋风欻吸吹南国，天地黤惨忽异色。",
      "江石决裂青枫摧，波漂菰米沉云黑。",
      "儒术于我何有哉，口虽吟咏心中哀。",
      "隐居欲就庐山远，黄帽青鞋归去来。"
    ]
  },
  {
    "id": "2e89e4204d565f8009ad056faf2329a7",
    "title": "寄孙元忠",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "秋水浮阶溜决渠，啼猿僻在楚山隅。白沙翠竹江村暮，斗酒新诗终日疏。",
      "男儿生不成名身已老，但话夙昔伤怀抱。客至从嗔不出迎，逢迎少壮非吾道。"
    ]
  },
  {
    "id": "2e89e4204d565f8009ad056f7a5debfe",
    "title": "寄孙元忠",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "自断此生休问天，焉能终日心拳拳。",
      "人生几何春已夏，况我与子非壮年。",
      "东流江水西飞燕，可惜刻漏随更箭。",
      "细推物理须行乐，只愿无事长相见。"
    ]
  },
  {
    "id": "2e89e4204d565f8009ad056f7b97f97e",
    "title": "寄孙元忠",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "小臣鲁钝无所能，况乃疏顽临事拙。",
      "今幸乐国养微躯，主恩前后三持节。",
      "未有涓埃答圣朝，却教江汉客魂销。",
      "云白山青千万里，便应黄发老渔樵。"
    ]
  },
  {
    "id": "2e89e4204d565f8009ad056fcb09a4a6",
    "title": "寄孙元忠",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "秋风萧萧露泥泥，美人娟娟隔秋水。",
      "扬眉结义黄金台，欲向何门趿朱履。",
      "案头乾死读书萤，遮莫邻鸡下五更。",
      "老夫卧稳朝慵起，肯信吾兼吏隐名。"
    ]
  },
  {
    "id": "2e89e4204d565f8009ad056fa9727202",
    "title": "寄孙元忠",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "注目寒江倚山阁，碧瓦朱甍照城郭。",
      "云物不殊乡国异，形胜有馀风土恶。",
      "阶面青苔老更生，况乃秋后转多蝇。",
      "巫山不见庐山远，怅望秋天虚翠屏。"
    ]
  },
  {
    "id": "2e89e4204d565f8009ad056f10145f53",
    "title": "寄孙元忠",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "隐几萧条戴鹖冠，强移栖息一枝安。",
      "重阳独酌杯中酒，醉把茱萸子细看。",
      "羞见黄花无数新，当令美味入吾唇。",
      "久拚野鹤如霜鬓，何用浮名绊此身。"
    ]
  },
  {
    "id": "2e89e4204d565f8009ad056facd8db8a",
    "title": "寄孙元忠",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "高栋层轩已自凉，青枫叶赤天雨霜。",
      "自公多暇迎参伍，行酒赋诗殊未央。",
      "共指西日不相贷，万事尽付形骸外。",
      "自笑狂夫老更狂，诗酒尚堪驱使在。"
    ]
  },
  {
    "id": "2e89e4204d565f8009ad056f2e18f3be",
    "title": "寄孙元忠",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "摇落深知宋玉悲，东流之外西日微。",
      "寒衣处处催刀尺，谁家捣练风凄凄。",
      "篱边老却陶潜菊，前飞秃鹙后鸿鹄。",
      "安得送我置汝旁，怅望聊歌紫芝曲。"
    ]
  },
  {
    "id": "2e89e4204d565f8009ad056f9523a3e1",
    "title": "寄孙元忠",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "秋风淅淅吹我衣，日日江楼坐翠微。",
      "江光隐见鼋鼍窟，水鸟衔鱼来去飞。",
      "菱叶荷花净如拭，清簟疏帘看奕棋。",
      "雷声忽送千峰雨，波涛万顷堆琉璃。"
    ]
  },
  {
    "id": "2e89e4204d565f8009ad056ff5afe8d3",
    "title": "寄孙元忠",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "草阁柴扉星散居，远开山岳散江湖。",
      "苍苔浊酒林中静，丹橘黄柑此地无。",
      "洞庭扬波江汉回，愿吹野水添金杯。",
      "巢燕养雏浑去尽，邻鸡还过短墙来。"
    ]
  },
  {
    "id": "2e89e4204d565f8009ad056f7a80c581",
    "title": "寄孙元忠",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "秋来相顾尚飘蓬，兼泛沧浪学钓翁。",
      "钟鼎山林各天性，知君才是济川功。",
      "万里寒空只一日，会是排风有毛质。",
      "攀龙附凤势莫当，莫度清秋吟蟋蟀。"
    ]
  },
  {
    "id": "2e89e4204d565f8009ad056f1ecfd08b",
    "title": "寄孙元忠",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "诸公衮衮登台省，后来况接才华盛。",
      "天涯风俗自相亲，岁暮阴阳催短景。",
      "江风飒飒乱帆秋，天入沧浪一钓舟。",
      "愁极本凭诗遣兴，朔云寒菊倍离忧。"
    ]
  },
  {
    "id": "2e89e4204d565f8009ad056f2dc64447",
    "title": "寄孙元忠",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "秋水才深四五尺，风灯照夜欲三更。",
      "千崖无人万壑静，新月犹悬双杵鸣。",
      "衰颜动觅藜床坐，仰看明星当空大。",
      "请君一来开我愁，南浮早鼓萧湘柂。"
    ]
  },
  {
    "id": "2e89e4204d565f8009ad056f6336fe19",
    "title": "寄孙元忠",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "可怜为人好心事，今我能书数字至。",
      "人生会面难再得，安得如鸟有羽翅。",
      "日暮聊为梁父吟，非子谁复见幽心。",
      "入怀本倚昆山玉，许身愧比双南金。"
    ]
  },
  {
    "id": "2e89e4204d565f8009ad056f257ff945",
    "title": "寄孙元忠",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "腐儒衰晚谬通籍，齿牙欲落真可惜。",
      "沧浪水深青冥阔，山鬼幽忧雪霜逼。",
      "老去新知见面稀，被褐短窄鬓如丝。",
      "秋天漠漠向昏黑，独立苍茫自咏诗。"
    ]
  },
  {
    "id": "2e89e4204d565f8009ad056fe2300eb5",
    "title": "寄孙元忠",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "江上形容吾独老，百壶且试开怀抱。",
      "妙舞逶迤夜未休，多情依旧能潦倒。",
      "雨裛红蕖冉冉香，玉樽锦席高云凉。",
      "酒酣耳热忘头白，老儒不用尚书郎。"
    ]
  },
  {
    "id": "2e89e4204d565f8009ad056f67fb096c",
    "title": "寄孙元忠",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "江上今朝寒雨歇，翛然欲下阴山雪。",
      "山巅朱凤声嗷嗷，白鹄翅垂眼流血。",
      "老夫清晨梳白头，杖藜徐步立芳洲。",
      "使我残年但饱吃，微躯此外更何求。"
    ]
  },
  {
    "id": "2e89e4204d565f8009ad056f2f5dceb5",
    "title": "寄孙元忠",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "神仙中人不易得，京中旧见君颜色。",
      "同心不减骨肉亲，我居巷南子巷北。",
      "佳人屡出董娇娆，秋水为神玉为骨。",
      "孤城此日堪断肠，既饱欢娱亦萧瑟。"
    ]
  },
  {
    "id": "2e89e4204d565f8009ad056f81119806",
    "title": "寄孙元忠",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "封书寄与泪潺湲，童稚情亲四十年。",
      "离别不堪无限意，断肠分首各风烟。",
      "反锁衡门守环堵，闻道三年未曾语。",
      "数篇今见古人诗，更觉良工心独苦。"
    ]
  },
  {
    "id": "2e89e4204d565f80caea634587224e64",
    "title": "孙元忠寄示种竹诗戏以二十篇答",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "青钱买野竹，持答翠琅玕。",
      "深栽小斋后，幽事颇相关。",
      "自有烟霞质，能令朱夏寒。",
      "引溜加灌溉，毋令雪霜残。"
    ]
  },
  {
    "id": "2e89e4204d565f80caea63453a377dc3",
    "title": "孙元忠寄示种竹诗戏以二十篇答",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "冠盖满京华，藩篱带松菊。",
      "看君用幽意，必种数竿竹。",
      "婵娟碧鲜静，窈窕一林麓。",
      "排闷强裁诗，清文动哀玉。"
    ]
  },
  {
    "id": "2e89e4204d565f80caea63459a7fae37",
    "title": "孙元忠寄示种竹诗戏以二十篇答",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "秋风楚竹冷，倚杖更徘徊。",
      "想见阴山雪，朱炎安在哉。",
      "自今幽兴熟，携手卧苍苔。",
      "客居暂封殖，腊月更须栽。"
    ]
  },
  {
    "id": "2e89e4204d565f80caea63455965e61e",
    "title": "孙元忠寄示种竹诗戏以二十篇答",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "赏静连云竹，移因风雨秋。",
      "我圃日苍翠，会心直罕俦。",
      "若人才思阔，文彩珊瑚钩。",
      "新诗锦不如，札翰时相投。"
    ]
  },
  {
    "id": "2e89e4204d565f80caea63459d7c576e",
    "title": "孙元忠寄示种竹诗戏以二十篇答",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "幽偏得自怡，种竹交加翠。",
      "雨露之所濡，成长容何易。",
      "叶密鸣蝉稠，啅雀争枝坠。",
      "客思回林坰，萧疏外声利。"
    ]
  },
  {
    "id": "2e89e4204d565f80caea634505738e95",
    "title": "孙元忠寄示种竹诗戏以二十篇答",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "解榻秋露悬，竹凉侵卧内。",
      "幽姿可时睹，密干叠苍翠。",
      "况乃回风吹，低昂各有意。",
      "长啸一含情，洒落富清制。"
    ]
  },
  {
    "id": "2e89e4204d565f80caea6345f7745adb",
    "title": "孙元忠寄示种竹诗戏以二十篇答",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "朱夏云郁陶，种此何草草。",
      "儿童汲井华，颇亦恨枯槁。",
      "寒雨下霏霏，满眼颜色好。",
      "临眺独踌躇，山林迹如扫。"
    ]
  },
  {
    "id": "2e89e4204d565f80caea63455f093063",
    "title": "孙元忠寄示种竹诗戏以二十篇答",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "古墙犹竹色，真作野人居。",
      "青云羞叶密，空翠扑肌肤。",
      "寒日外惨淡，泠泠风有馀。",
      "高斋坐林杪，兴远一萧疏。"
    ]
  },
  {
    "id": "2e89e4204d565f80caea6345e6f92fdd",
    "title": "孙元忠寄示种竹诗戏以二十篇答",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "竹光团野草，秀气豁烦襟。",
      "赠此遣愁寂，萧然静客心。",
      "枕簟入林僻，鸟雀聚枝深。",
      "兴趣江湖迥，松筠起碧浔。"
    ]
  },
  {
    "id": "2e89e4204d565f80caea63452701339f",
    "title": "孙元忠寄示种竹诗戏以二十篇答",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "琳琅愈青荧，绿竹半含箨。",
      "霜露一沾凝，秋风动哀壑。",
      "才名四十年，晚就芸香阁。",
      "江上忆君时，风林纤月落。"
    ]
  },
  {
    "id": "2e89e4204d565f80caea6345b84c3933",
    "title": "孙元忠寄示种竹诗戏以二十篇答",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "竹深留客处，僻近城南楼。",
      "眼边无俗物，淅淅野风秋。",
      "主人不世才，老气横九州。",
      "哀弦绕白云，清绝听者愁。"
    ]
  },
  {
    "id": "2e89e4204d565f80caea63450f4f148f",
    "title": "孙元忠寄示种竹诗戏以二十篇答",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "入门高兴发，而无人世喧。",
      "丛篁低地碧，疏林听晚蝉。",
      "衰年旅炎方，只想竹林眠。",
      "安得骑鸿鹄，飞去坠尔前。"
    ]
  },
  {
    "id": "2e89e4204d565f80caea634574543e91",
    "title": "孙元忠寄示种竹诗戏以二十篇答",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "苔竹吾所好，开轩纳微凉。",
      "望中疑在野，景物洞庭旁。",
      "秋风亦已起，洒面若微霜。",
      "南客潇湘外，与君永相望。"
    ]
  },
  {
    "id": "2e89e4204d565f80caea634553396b71",
    "title": "孙元忠寄示种竹诗戏以二十篇答",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "有竹一顷馀，舍下笋穿壁。",
      "新茁才出墙，满岁如松碧。",
      "苍苍众色晚，归鸟尽敛翼。",
      "宇宙此生浮，仰惭林间翮。"
    ]
  },
  {
    "id": "2e89e4204d565f80caea634575f5f4fe",
    "title": "孙元忠寄示种竹诗戏以二十篇答",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "竹皮含旧翠，鸟雀满樛枝。",
      "冰壶动摇碧，故作傍人低。",
      "细雨荷锄立，秋风独杖藜。",
      "老来性情静，不是傲当时。"
    ]
  },
  {
    "id": "2e89e4204d565f80caea63456547c2eb",
    "title": "孙元忠寄示种竹诗戏以二十篇答",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "执热何曾有，亭午减汗流。",
      "风飘连野色，客意已惊秋。",
      "应接非本性，闭关人事休。",
      "潇洒送日月，兹焉心所求。"
    ]
  },
  {
    "id": "2e89e4204d565f80caea634534405e5a",
    "title": "孙元忠寄示种竹诗戏以二十篇答",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "寒城朝烟淡，竹日静晖晖。",
      "芊芊烟翠羽，罗列萧洒姿。",
      "清风左右至，秋色有馀凄。",
      "日暮归几翼，鹪鹩在一枝。"
    ]
  },
  {
    "id": "2e89e4204d565f80caea63453cfc5cee",
    "title": "孙元忠寄示种竹诗戏以二十篇答",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "欻翕炎蒸景，汗逾水浆翻。",
      "凄凄自生凉，风竹在华轩。",
      "萧摵寒箨聚，比公头上冠。",
      "独在天一隅，可望不可攀。"
    ]
  },
  {
    "id": "2e89e4204d565f80caea634563409b5d",
    "title": "孙元忠寄示种竹诗戏以二十篇答",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "密竹复冬笋，抽梢合过墙。",
      "明涵客衣静，阴过酒樽凉。",
      "初月出不高，茂林延疏光。",
      "欣然淡情素，丘壑道难忘。"
    ]
  },
  {
    "id": "2e89e4204d565f80caea63450fa1bf17",
    "title": "孙元忠寄示种竹诗戏以二十篇答",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "碧色忽惆怅，霜埋翠竹根。",
      "啾啾黄雀啅，宅舍如荒村。",
      "侍婢艳倾城，焕若灵芝繁。",
      "天寒翠袖薄，染泪在丛筠。"
    ]
  },
  {
    "id": "2e89e4204d565f8030afdd18a87ac0fd",
    "title": "两头纤纤",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "两头纤纤新月眉，半白半黑对客棋。",
      "腷腷膊膊拊翼鸡，磊磊落落饤坐梨。"
    ]
  },
  {
    "id": "2e89e4204d565f8030afdd18e4e3ed35",
    "title": "两头纤纤",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "两头纤纤织妇梭，半白半黑雪没靴。",
      "腷腷膊膊鼓腹歌，磊磊落落金印多。"
    ]
  },
  {
    "id": "2e89e4204d565f8030afdd18f758d981",
    "title": "两头纤纤",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "两头纤纤枣子核，半白半黑纸上墨。",
      "腷腷膊膊手趁拍，磊磊落落山头石。"
    ]
  },
  {
    "id": "2e89e4204d565f8030afdd18dbd88ec3",
    "title": "两头纤纤",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "两头纤纤柳叶书，半白半黑鹭间乌。",
      "腷腷膊膊失水鱼，磊磊落落大丈夫。"
    ]
  },
  {
    "id": "2e89e4204d565f8030afdd18983e3786",
    "title": "两头纤纤",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "两头纤纤新采菱，半白半黑玉污蝇。",
      "腷腷膊膊马踏冰，磊磊落落枝压橙。"
    ]
  },
  {
    "id": "2e89e4204d565f8097f448a1bc49c638",
    "title": "五杂组",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "五杂组，垂衣裳。往复来，就桀汤。不获已，剪夏商。"
    ]
  },
  {
    "id": "2e89e4204d565f80c78a389d87e9fa14",
    "title": "承芸叟寄示新词一篇以此寄谢扬子云书亦有色乎此亦书之色也",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "绮罗敷色新出机，嵩洛神秀钟妙词。",
      "关西子弟多习武，博学能文君最奇。",
      "目中无双成器早，少小玉立谁瑕疵。",
      "天王母后亲选擢，抱道韫德将发施。",
      "朝中议论太真朴，湖南威凤翅小垂。",
      "屈申后先皆有数，此理昭昭君自知。",
      "芰荷堆绿珠露冷，兰杜秋香风正吹。",
      "征鸿南飞燕北去，晚去潇湘君未归。"
    ]
  },
  {
    "id": "2e89e4204d565f80beaa66592855770d",
    "title": "夜宴曲",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "湘江绀碧玉照秋，丹枫红蓼君莫愁。",
      "江上女儿花见羞，吾曹大家行乐休。",
      "促席相虞美人出，羽觞昨许飞琼液。",
      "天明君醉苦相挽，肯念奴家隔江远。",
      "流苏小帐曲屈屏，留连为子都忘返。"
    ]
  },
  {
    "id": "2e89e4204d565f804ee55bc6c1ba585a",
    "title": "寄芸叟年兄",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "垂天雄翮抟海风，穷高极远志不同。",
      "盛年折桂心未歉，磨刀水际思平戎。",
      "西羌活擒偶失手，天南星堕郴山中。",
      "未甘遂葬江鱼腹，当归入觐明光宫。",
      "何尝仆射干荐举，芸台乌府选择公。",
      "蛟龙齿角老愈硬，楩楠材格寒更浓。",
      "耻为葳蕤要节目，预知子不见从容。",
      "川峡揭节建大戟，服紫腰金薄赏功。",
      "暮年车辖徙荆楚，江离摇碧水蓼红。",
      "橘洲桥口皆莽草，贾傅井中苔已空。",
      "我已衰白敛一郡，附子馀光聊养蒙。",
      "尝言早休乃良策，倚空亲想莲花峰。",
      "请君先去采芝术，我续随子栖蒿蓬。",
      "水甘松香真胜境，云滑石险多行踪。",
      "半天河汉倾瀑布，自然铜吼闻霜钟。",
      "董仙种杏人竞取，渊明石床苍藓封。",
      "怡神曲糵有妙理，禾收石斛岁屡丰。",
      "林迥岩屋尤可遍，溪间小桥横木通。",
      "手扪松萝攀紫葛，清凉半夏如秋冬。",
      "黄精久饵助冰雪，与君同作白头翁。"
    ]
  },
  {
    "id": "2e89e4204d565f804b597316e25bd4b0",
    "title": "郡名诗呈吕元钧五首",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "元钧家成都，洪秀禀天质。",
      "紫微耀文采，青锁联近密。",
      "德全无所累，道在固不屈。",
      "暮年徙江湖，寓舍安蓬荜。",
      "种花怜卫足，养乌爱均一。",
      "南轩幽兴发，北牖高卧佚。",
      "福庆有诸郎，寿康逾七帙。",
      "循环视天理，一马齐万物。",
      "我进亦随随，衰白纡郡绂。",
      "屡闻旷达论，顿觉蒙陋失。",
      "秋风吹楚泽，黄叶弄萧瑟。",
      "潭水凝练光，衡门刻霜骨。",
      "登楼足嘉景，分务饶暇日。",
      "且复相从游，新醅侑梨栗。"
    ]
  },
  {
    "id": "2e89e4204d565f804b597316a0ad942e",
    "title": "郡名诗呈吕元钧五首",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "相人观久远，要且视资质。",
      "酒酸本多甘，绢败为少密。",
      "公家渭川后，端亮气不屈。",
      "播移虽裔土，宁妥如旧荜。",
      "优游归孔圣，坎壈笑赵壹。",
      "傥来等荣辱，所遇顺劳佚。",
      "道阁接谈宾，文房散书帙。",
      "当其泰定时，海宇更无物。",
      "耳目并已忘，何心蕲冕绂。",
      "忽闻韶曲奏，更觉巴音失。",
      "温纯比金玉，清越胜琴瑟。",
      "似追少陵步，真得建安骨。",
      "从今益淬厉，及此舒长日。",
      "唱酬安敢同，心钦但斋栗。"
    ]
  },
  {
    "id": "2e89e4204d565f804b597316cbe18acd",
    "title": "郡名诗呈吕元钧五首",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "二帝本仁爱，三王首忠质。",
      "颇知周德厚，不似秦网密。",
      "平生勇自信，戈戟未易屈。",
      "何尝恋儋耳，但欲返衡荜。",
      "诏条甚明白，宣布要齐一。",
      "御众莫若宽，使民宜以佚。",
      "古人贵守义，昭晰在缃帙。",
      "公言屡见广，我惠惭及物。",
      "河檀负廪梢，梁鹈议印绂。",
      "庐山须决去，云卧未为失。",
      "琼章屡起予，凤吹杂瑶瑟。",
      "芝兰暗有香，嵩华清见骨。",
      "君开笔头花，我耀牖中日。",
      "九牛登巨鳌，视我真蛮栗。"
    ]
  },
  {
    "id": "2e89e4204d565f804b59731670957dcf",
    "title": "郡名诗呈吕元钧五首",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "南轩何靓深，触处皆野质。",
      "檐间画眉语，砌下霜筠密。",
      "小窗任明晦，一榻随伸屈。",
      "宿鸟聚樛枝，凉蝉噪■荜。",
      "端居得颐养，诚意更精一。",
      "夏阑体长健，春至转安佚。",
      "铅鼎熟黄牙，仙经横缥帙。",
      "和言不忤俗，定力何转物。",
      "嗟我已龙钟，江潭恋章绂。",
      "尘中素袍化，镜里韶颜失。",
      "爱君诗思茂，雅奏合竽瑟。",
      "爱君道气成，金石丛寿骨。",
      "及瓜期尚远，发药容有日。",
      "德爵齿俱尊，登门但祗栗。"
    ]
  },
  {
    "id": "2e89e4204d565f804b5973162e22dc25",
    "title": "郡名诗呈吕元钧五首",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "吕公杞梓材，自是栋梁质。",
      "岷山岩谷邃，蜀锦机杼密。",
      "含章同豹隐，荣进异蠖屈。",
      "兴起自艰微，败席代门荜。",
      "扬庭挺科两，许国操心一。",
      "理财务廉约，持宪从宽佚。",
      "言动肃以舒，丝纶蔚成帙。",
      "琐围使辽土，政府论仪物。",
      "陈郡剖侯封，潞郊纾守绂。",
      "今栖重湖外，久矣齐得失。",
      "高吟贻华莞，静鼓云和瑟。",
      "知音旷寰宇，自养融心骨。",
      "冥鸿难遂去，塞马有归日。",
      "会见促召还，忻欢投枣栗。"
    ]
  },
  {
    "id": "2e89e4204d565f80e3872325b7870f84",
    "title": "偶作",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "日影秋渐薄，月华寒更清。",
      "光生含江水，天色晚来晴。",
      "德微惭郡绂，山野拙将迎。",
      "河流弥浅峻，壮木亦凋零。",
      "帝子閟瑶瑟，居闻鹗鹏声。",
      "太刚每忤俗，平进谁提衡。",
      "何为尚录录，以此思归耕。",
      "报使扫旧荜，愿言嘿馀龄。",
      "上楼想羌庐，一望烟冥冥。",
      "封壤邈千里，书之寄馀情。"
    ]
  },
  {
    "id": "2e89e4204d565f809ab1cd1e05d1ff6d",
    "title": "芸叟寄新词作八阵图一首",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "功业不复议，盖载无所容。",
      "三湘逶迤水，分与清河公。",
      "国士大手笔，名声蔚摩空。",
      "成材兼众制，八面任见攻。",
      "阵马势遒勇，图绘出纤秾。",
      "江神敷妙词，流入韶濩中。",
      "石心铁为肠，不意于此工。",
      "转调协击拊，遗音扣玲珑。",
      "恨我狂既和，失之太匆匆。",
      "吞咀知隽永，吴越安可同。"
    ]
  },
  {
    "id": "2e89e4204d565f8058af5f180d9f0590",
    "title": "二十八宿寄芸叟",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "张公角立孰敢先，亢宗自许英妙年。",
      "捕逐氐羌先著鞭，文房馀思如涌泉。",
      "题诗写心蟠远烟，黑蛟矫尾明秋渊。",
      "南箕吐舌风堕鸢，弱羽斗落郴江边。",
      "蜗牛客舍吊影眠，寒女晚嫁私自怜。",
      "谁知虚实久粲然，安危之理如循环。",
      "归来藏室阅青编，东壁步武追神仙。",
      "绣衣白简犹奎躔，体健不复娄金丸。",
      "肠胃充实颊骨坚，昴宿老人飞上天。",
      "志愿未毕西馈边，野鹳砺觜不啄膻。",
      "曾参杀人知谬传，赏花坠井皆妄言。",
      "载鬼一车疑已捐，人欲折柳送公船。",
      "去同众星环紫垣，张公张公人最贤。",
      "丹凤奋翼蔚高鶱，更调玉轸续薰弦。"
    ]
  },
  {
    "id": "2e89e4204d565f80c74bbfa12168e646",
    "title": "卦名寄芸叟",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "小丰犹可喜，况此大有年。",
      "流庸已归妹，狱讼久萧然。",
      "明圣临六合，吁俞萃群贤。",
      "乾坤协气满，井邑欢声连。",
      "张公性谦静，玉节镇湘壖。",
      "茇舍富暇豫，铃斋恒昼眠。",
      "万家人喜悦，邻壤蒙安全。",
      "譬如泰山云，益此涸辙泉。",
      "我鄙无所解，昔随公得仙。",
      "超升已连帅，羁旅今华颠。",
      "属郡损末理，邮筒贲新篇。",
      "坎坎我鼓腹，咸韶愧朱弦。",
      "暌乖每自念，姤遇两何缘。",
      "野色小过雨，秋声渐号蝉。",
      "园林凄剥落，楼观蔚腾骞。",
      "曳履烟景外，支颐岚翠前。",
      "尝闻东晋士，多闻远师禅。",
      "盛世非否塞，微生自屯邅。",
      "庐岳决遁去，老夫无妄言。",
      "迹同人间世，心鍊鼎中铅。",
      "流俗若飞蛊，困途多堕鸢。",
      "相需缑岭上，一比洪崖肩。"
    ]
  },
  {
    "id": "2e89e4204d565f80dcd8f5348b0bdef4",
    "title": "本是一首寄芸叟",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "本末已倒置，是非当告谁。",
      "同为天涯客，根冷聊相依。",
      "生平尚气节，相约老不衰。",
      "煎烹虽炎炎，何损百鍊姿。",
      "太过空自反，急鞭尤恐迟。"
    ]
  },
  {
    "id": "2e89e4204d565f80be53adc374520d8f",
    "title": "相看一首寄芸叟",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "相与同少壮，看看俱老人。",
      "过日如脱兔，半生若浮云。",
      "百事多龃龉，不如收此身。",
      "寄心青霞杪，一笑轻千钧。",
      "行行秋雁去，书此赠情亲。"
    ]
  },
  {
    "id": "2e89e4204d565f8050a4e04339c855fa",
    "title": "朋友一首寄芸叟",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "面朋随俯仰，心友存终始。",
      "频数寄诗书，因斯作疮痏。",
      "此疏彼何密，已矣难湔洗。"
    ]
  },
  {
    "id": "2e89e4204d565f80e4d807ebbb85f908",
    "title": "建茶一首",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "建茶一杯午睡起，除渴蠲烦无此比。",
      "满庭叶暗啼野莺，平地雨足生春水。",
      "定心宁息守丹灶，执固养和归赤子。",
      "破须速补勉旃修，危可求安灼然理。",
      "成事何论轩冕贵，收身早占云泉美。",
      "开门纳盗误人多，闭关扫轨从今始。"
    ]
  },
  {
    "id": "2e89e4204d565f802fa21b7769942512",
    "title": "周亨叔推官见示诗轴",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "黄金鍊语玉琢词，绢素中度无轻纰。",
      "幼时文采已奇绝，妇老儿长今可知。",
      "外窥骄虏亦有作，孙吴暗合知兵略。",
      "齑盐气味异膏粱，臼中丹砂非俗药。"
    ]
  },
  {
    "id": "2e89e4204d565f8073c66cc679816691",
    "title": "集文选句赠别",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "离别在须臾，置酒宴所欢。",
      "借问此何时，萋萋春草繁。",
      "江蓠生幽渚，山樱发欲然。",
      "游丝映空转，红药当阶翻。",
      "飞鸟绕树翔，哀猿响南蛮。",
      "相与数子游，行迈越长川。",
      "相去日已远，光景不可攀。",
      "举目增永慕，叙意于濡翰。"
    ]
  },
  {
    "id": "2e89e4204d565f80a92aad0270441c5a",
    "title": "文选集句寄慎思交代学士慎思游岳老夫守舍叙述游旧慎问交承与夫舍舟登陆之策俱在此矣",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "邓生何感激，志尚好书诗。",
      "清机发妙理，言论准宣尼。",
      "翰墨时间作，文雅纵横飞。",
      "弥年缺相从，梦想见容辉。",
      "自昔同寮寀，恩爱两不疑。",
      "洁身跻秘阁，携手游郊畿。",
      "一麾乃出守，桑梓有馀辉。",
      "濡迹涉江湘，将就衡阳栖。",
      "渺渺孤舟游，洲渚既淹时。",
      "凤凰集南岳，平生遂幽期。",
      "岩峭岭稠叠，高高入云霓。",
      "企石挹飞泉，陵冈掇丹荑。",
      "即事既多美，游子澹忘归。",
      "春仲尚未发，悠悠隔山陂。",
      "今我惟困蒙，处身孤且危。",
      "顾影悽自怜，悄悄令人悲。",
      "一心抱区区，知音世所希。",
      "块然守空堂，高窗时动扉。",
      "仰视浮云翔，密雨如散丝。",
      "中夜抚枕叹，轩车来何迟。",
      "倾想迟嘉音，会合何时谐。",
      "借问下车日，临路犹迟回。",
      "春江壮风涛，渔潭雾未开。",
      "肃此尘外轸，以副饥渴怀。"
    ]
  },
  {
    "id": "2e89e4204d565f804ceb01f4a700aa9f",
    "title": "一胜篇",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "我与承君棋，结局赢一路。",
      "太多亦何用，停则无胜负。",
      "天清与地宁，妙绝占此数。",
      "正如贾坚射，不中乃奇处。"
    ]
  },
  {
    "id": "2e89e4204d565f80a83045715d589f02",
    "title": "再胜篇",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "再胜路几许，非一亦非三。",
      "小雅连大雅，周南兼召南。",
      "舜目处其半，临爻与之参。",
      "在我犹不足，自笑无乃贪。"
    ]
  },
  {
    "id": "2e89e4204d565f80f2203ff2dc2be351",
    "title": "嘲承君",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "已填实局馀五黑，天数相符岂人力。",
      "虽于洪范少四畴，若比武成多二策。",
      "我诗杂组今几首，鼯鼠技穷那复有。",
      "泰山风拔大夫松，彭泽霜陨先生柳。"
    ]
  },
  {
    "id": "2e89e4204d565f809f8adb29a260d236",
    "title": "承君棋输包子诗以促之",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "君看射夫指，柔软作皮室。",
      "君看艳妇手，缝帛恐不密。",
      "草木渐丛生，正渴柚与橘。",
      "亟遣中丞来，莫令章句出。"
    ]
  },
  {
    "id": "2e89e4204d565f809f8adb296cbf894c",
    "title": "承君棋输包子诗以促之",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "承君非耄荒，意似羞棋败。",
      "未应倒干戈，当且解粉黛。",
      "如何画虎手，乃作死麇态。",
      "贡茅缓不诛，含覆吾已大。"
    ]
  },
  {
    "id": "2e89e4204d565f8018593a8637c34f74",
    "title": "承君输十三筹",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "欲知输筹数，计月乃闰年。",
      "秦筝有几弦，汴上楼几间。",
      "宝从真如献，人逐耿恭还。",
      "老氏死之徒，孙子著书篇。"
    ]
  },
  {
    "id": "2e89e4204d565f80c1da5f158c5c73ac",
    "title": "承君输棋八路",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "君希元凯才，我异厨顾党。",
      "诛蛮几首级，十指屈其两。",
      "疾风摧桂林，异梦吞卦象。",
      "疲极曳杖归，颦眉有馀怏。"
    ]
  },
  {
    "id": "2e89e4204d565f80010bf7da249c5e7d",
    "title": "萧器之小饮诵王舒公药名诗因效其体",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "萧郎嘉客近远志，把酒劝宾郎半醉。",
      "自然同类易相投，官守从容况无事。",
      "清晨曲糵寒有力，倒洒金钟乳花滴。",
      "十分蘸甲香且醇，不觉昏黄连夜色。",
      "雀噪乌栖奈晚何，匆匆白日若飞梭。",
      "青青百草霜已歇，墙阴浅白微轻雪。",
      "庭梅香腻粉苞解，岁律将旋复花发。",
      "铜壶泣水银箭短，漏声断续随风远。",
      "起视天南星斗稀，蟾蜍已黑牵牛低。",
      "知子多情惜分散，山公酩酊自当归。"
    ]
  },
  {
    "id": "2e89e4204d565f803321527bf29af014",
    "title": "再作药名诗一篇",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "肥羊作臛香出厨，膏粱姜桂品味俱。",
      "夙开东阁戒诸客，千金腾踊沽酒壶。",
      "飞觥倒杓约不退，一卷百盏皆无馀。",
      "不须呼卢会六博，笙簧琴筑非真乐。",
      "萧郎独以酒娱宾，怜子心勤憎子虐。",
      "眼前覆花不容起，面赤复令须满酌。",
      "更深闪闪灯焰消，照天烛黄蜡洒膏。",
      "欲逃人觉安敢去，饮水只欲吞波涛。",
      "青烟郁郁金鸭细，花上红酥合香蒂。",
      "四垂银箔不知寒，却劝金罂子同醉。",
      "久不见子眼空青，见子宛然犹旧情。",
      "败船如筛寄江水，天阴夜半防风起。",
      "告归急走城西角，如粉霜花衣上落。",
      "屡蒙大幅扫长篇，才薄何由继高作。"
    ]
  },
  {
    "id": "2e89e4204d565f80a4bf1ef389a33715",
    "title": "与董承君棋辄胜四筹作药名五言诗奉戏",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "董子犷且狂，孔公孽更毒。",
      "文楸石棋子，白及黑对局。",
      "预知子轻敌，锐胆坐看覆。",
      "一时罗列遍，先与推大腹。",
      "欻如飞廉驱，窘若防风戮。",
      "馀兵尚百合，续断聊忽忽。",
      "猛虎仗爪牙，中涂佯踯躅。",
      "嗟嗟草草甚，驱猪令迫逐。",
      "直前无夷险，觱拨下子速。",
      "而我颇从容，莽草先设伏。",
      "常山肆纵横，大戟挟长毂。",
      "威灵先震荡，巨胜侔破竹。",
      "萧萧马鸣退，战血馀川谷。",
      "百步笑奔崩，独活嗟穷蹙。",
      "萎蕤不复骋，销蚀神采缩。",
      "作诗诮伊棋，我壮知子曲。"
    ]
  },
  {
    "id": "2e89e4204d565f805e3f013477a84fe7",
    "title": "亶父寄示与谯冲元唱和药名诗因作一篇奉寄",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "天南星斗垂晶荧，麻姑山色排空青。",
      "人中白眉谁第一，周郎独以文章名。",
      "少年折桂心已壮，大学弱冠众所惊。",
      "严徐长卿词格老，合上芸台预雠讨。",
      "赤车素者已为淹，复令倅郡淮南道。",
      "蕲春何幸人熙熙，有贤使君子副之。",
      "铃阁深沉香一炷，彩笺舒卷百篇诗。",
      "藏鳞伏翼聊展转，有才无患子不显。",
      "楚泽兰芳莫谩悲，秦乌头白终当返。",
      "我栖江上松萝深，自甘草莽长陆沉。",
      "忽忽光景又半夏，书房风月澄人心。",
      "昏黄禽噪悄不乐，架木通渠清河濯。",
      "雨馀凉风袭衣襟，半天河汉垂檐角。",
      "惟恨与子未从容，紫芝眉宇何时逢。",
      "频以青琅玕寄我，不须怊怅白头翁。"
    ]
  },
  {
    "id": "2e89e4204d565f80e5e5096cbdf496aa",
    "title": "再作药名诗一首寄亶父并用本字更不假借此诸名布在本草中虽或隐晦然以为不当但取世俗之所知而遗其所不知亦君子之用心也至于搜索牵合亦可以发人意思而消磨光景请亶父同作",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "忆昔见子龙沙边，冰台玉壶气凛然。",
      "才薄人微辱取友，青蒿愧倚昆仑颠。",
      "诗锋利如立刀剑，谈经辨博森戈鋋。",
      "贤愚校我几百倍，预知子必转青天。",
      "别来喧卑共谁语，神游阆苑长思仙。",
      "京师再见空草草，琐细辛勤官事牵。",
      "如今相去水南北，一别羁旅还隔年。",
      "每思益友在咫尺，九江地与蕲黄连。",
      "作诗寄我解离恨，紫贝珊瑚堆目前。",
      "灵蛇含珠久不吐，骏马衔脱谁能先。",
      "弥天雄句骇俗耳，入木香煤濡彩笺。",
      "嗟余鄙讷会强敌，蜀鸡格斗非所便。",
      "未甘遂服强一战，光焰消缩何由然。",
      "我居此土颇大适，门对庐山飞玉泉。",
      "火云烧赤赫日炽，委蛇退食甘昼眠。",
      "环池老木自却暑，清波白石明相鲜。",
      "木香漠漠初过雨，水英灿灿新开莲。",
      "区区余心最念子，空对黄昏江月圆。",
      "重楼远望君不见，淮南细草迷苍烟。"
    ]
  },
  {
    "id": "2e89e4204d565f807d4b76bdf96ac0f1",
    "title": "亶甫寄示庐山高药名诗亦作一首奉酬不犯唱首兼用本字更不假借",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "噫戏庐山乎高哉，山连大江势横绝，虎卷龙拿起霜雪。",
      "五湖七泽泻波来，百穿千孔吞吐成云雷。其上自有飞瀑水，白如一疋练，半天河汉倾崔嵬。",
      "苍苍石壁插空翠，漠漠云华自开闭。水甘松香涧谷深，黄精枸杞生成林。",
      "地无虎狼毒草木，但闻仙童玉女语笑之清音。君不见当时匡续断世故，结庐莽草无寻处。",
      "又不见渊明无心五斗米，石床醉卧呼不起。真君种杏人获生，远公白莲开玉英。",
      "松肪柏实皆可饱，何必皓露栖金茎。我欲攀崖采紫芝，道中逢仙一问之。",
      "接余之手生虹蜺，昆仑太室相追随。玄台绛阙恣远游，旁通三岛逮十洲。",
      "柯消石烂未肯休，千秋万岁一瞑目，下视尘世如蜗牛。"
    ]
  },
  {
    "id": "2e89e4204d565f80020093812740566d",
    "title": "八音诗",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "金风荡炎暑，六合气已清。",
      "石崇南山高，晨起见峥嵘。",
      "丝垂虫就茧，彼各有所营。",
      "竹实不足饱，凤凰尚饥鸣。",
      "匏瓜固贱草，引蔓上高城。",
      "土地之所宜，结子如瓶罂。",
      "革带守空文，岁月逝可惊。",
      "木落行且秀，欣欣候春荣。"
    ]
  },
  {
    "id": "2e89e4204d565f8002009381db3824fe",
    "title": "八音诗",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "金杯十分酒，酌子消百忧。",
      "石可补青天，弃与瓦砾侔。",
      "丝可弦南风，织成绢素柔。",
      "竹帛未书功，光景忽以遒。",
      "匏系久不食，栖栖江上洲。",
      "土鼓与蒉桴，为用先鸣球。",
      "革带人所贱，犹列下邳侯。",
      "木有栋梁材，终当回万牛。"
    ]
  },
  {
    "id": "2e89e4204d565f80020093814c10bde7",
    "title": "八音诗",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "金谷草离离，绿珠魂已蛰。",
      "石崇虽富贵，一散不可集。",
      "丝亦不须悲，岐亦不须泣。",
      "竹林诸逸士，以醉名自立。",
      "匏弦且为乐，惜此光景急。",
      "土人劝我勤，朱紫当早拾。",
      "革性以从容，矫揉未易入。",
      "木散姑自全，宁求斧斤及。"
    ]
  },
  {
    "id": "2e89e4204d565f80020093819f14e598",
    "title": "八音诗",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "金色晦尘垢，人疑以为鍮。",
      "石有洁白姿，昧者比琳璆。",
      "丝缫不尽绪，谁与结绸缪。",
      "竹可裁笙竽，奈何困薪槱。",
      "匏黄已落蒂，岁序飒惊秋。",
      "土壤厌卑湿，山川嗟阻修。",
      "革车召武士，折敌当与谋。",
      "木铎一奋剑，为君斩倡优。"
    ]
  },
  {
    "id": "2e89e4204d565f8002009381b9dee8d3",
    "title": "八音诗",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "金弦调阴阳，诸公尽梁栋。",
      "石室校图书，英才皆屈宋。",
      "丝侵鬓边发，濒老知无用。",
      "竹径理旧居，蔬畦阅新种。",
      "匏刳以酌酒，自唱出歌送。",
      "土燥叶可收，水清鱼益众。",
      "革屦随藜杖，徜徉步方纵。",
      "木末见栖鸦，暝归街鼓动。"
    ]
  },
  {
    "id": "2e89e4204d565f8002009381631fb9af",
    "title": "八音诗",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "金乌卷海水，东欲上扶桑。",
      "石性本沉滞，不能随波扬。",
      "丝萦自作茧，渐老甘退藏。",
      "竹会有青色，牵人幽兴长。",
      "匏羹若可饱，何必羡牛羊。",
      "土室若可安，不须高栋梁。",
      "革以脂自柔，铁遇火则烊。",
      "木可揉而直，惟士心有常。"
    ]
  },
  {
    "id": "2e89e4204d565f80cda8a32ae05a3ddb",
    "title": "又谢诸君酬和",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "金兰诸益友，一一皆诗家。",
      "石音尽清越，使我惭淫哇。",
      "丝棼强抽绪，语句多疵瑕。",
      "竹笺屡涂窜，谁谓点不加。",
      "匏实虽百枚，不如一甘瓜。",
      "土朱重千钧，不如一丹砂。",
      "革去齐梁体，羡君吐天葩。",
      "木强未肯休，馀辞缀车斜。"
    ]
  },
  {
    "id": "2e89e4204d565f8018da01aa59d5d48b",
    "title": "又奉项元师",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "金刚有遗偈，难以声音求。",
      "石击乃有光，是名为火不。",
      "丝从何处来，认著从茧抽。",
      "竹本由根生，根外又何由。",
      "匏开即为勺，针屈即为钩。",
      "土地水火风，合为一浮沤。",
      "革易固不常，沩山水牯牛。",
      "木性无荣谢，古今春复秋。"
    ]
  },
  {
    "id": "2e89e4204d565f801267f4ca68c2144c",
    "title": "又奉朱明叟",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "金榜阅名姓，于今二十秋。",
      "石陨鹢退飞，才命不相谋。",
      "丝绳可比直，应笑曲如钩。",
      "竹未遇蔡邕，有声谁见求。",
      "匏瓜岂无蔓，奈何枝不樛。",
      "土俗相慢侮，有如东家丘。",
      "革囊贮珠玉，至宝勿暗投。",
      "木若假先容，为君效绸缪。"
    ]
  },
  {
    "id": "2e89e4204d565f80367e708d49874e35",
    "title": "又奉周文之",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "金台招俊乂，之子值明时。",
      "石蕴荆山璞，当为璧与圭。",
      "丝随物所染，在涅要不缁。",
      "竹箭中有筠，岁寒尚猗猗。",
      "匏叶异甘苦，采掇须自知。",
      "土性殊美恶，栽培择所宜。",
      "革急而韦缓，古人贵调胹。",
      "木老雁被烹，吾师乃支离。"
    ]
  },
  {
    "id": "2e89e4204d565f8093e842ea5c0dc93c",
    "title": "一字至七字送梦锡梦锡托疾引归",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "行，行。宿驾，宵征。秋渐老，雨初晴。黄叶归思，青山去程。",
      "身随一雁远，眼入故乡明。流水光阴可惜，浮云轩冕自轻。",
      "把酒日飞鹦鹉盏，寻花更到凤凰城。"
    ]
  },
  {
    "id": "2e89e4204d565f80752a261cadc3341b",
    "title": "七字至一字",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "仕宦千忧出海涛，功名一笑付秋毫。荣望弃如脱屣，归心断若操刀。",
      "东堂展图画，北牖缀风骚。晴煎越茗，寒泛宫醪。超世网，释天韬。",
      "就逸，辞劳。高，高。"
    ]
  },
  {
    "id": "2e89e4204d565f800a3d3c04cbfee33f",
    "title": "十画四言",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "亨倅沉俗，泥虬卧虹。",
      "星君促面，省座班封。",
      "修治克茂，果有昌宗。",
      "耻于便幸，宜效孤忠。"
    ]
  },
  {
    "id": "2e89e4204d565f806e7662a7567b738e",
    "title": "春闺六言",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "梦回红玉孤枕，日上真珠半帘。",
      "云彩阴晴不定，柳梢浓淡相兼。",
      "雁柱怨凭曲寄，兽炉愁逐香添。",
      "更倚危楼目断，却诉东风泪沾。"
    ]
  },
  {
    "id": "2e89e4204d565f806e7662a72602c212",
    "title": "春闺六言",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "燕子舞开烟绿，杜鹃啼破花红。",
      "满地夕阳芳草，有时细雨斜风。",
      "锦帐尚寒梦短，彩笺虽远情通。",
      "泪痕染在襟上，愁绪织向机中。"
    ]
  },
  {
    "id": "2e89e4204d565f80511c17173200b0c9",
    "title": "寄内",
    "authorName": "孔平仲",
    "authorId": "2e89e4204d565f80d1457b72d1457b72",
    "dynasty": "宋",
    "content": [
      "试说途中景，方知别后心。",
      "行人日暮少，风雪乱山深。"
    ]
  },
  {
    "id": "2e89e4204d6ca8e185279d36572b8016",
    "title": "龙多山次冯使君韵",
    "authorName": "白丙",
    "authorId": "2e89e4204d6ca8e1d1457b72d1457b72",
    "dynasty": "宋",
    "content": [
      "今日相逢慰别颜，获参后乘访龙山。",
      "古仙已去灵踪在，杖屦寻幽喜共攀。"
    ]
  },
  {
    "id": "2e89e4204d6ca8e185279d368d690412",
    "title": "龙多山次冯使君韵",
    "authorName": "白丙",
    "authorId": "2e89e4204d6ca8e1d1457b72d1457b72",
    "dynasty": "宋",
    "content": [
      "阴阴云雾埋仙境，不放山峦容易开。",
      "风伯前驱为除扫，分明认得使君来。"
    ]
  },
  {
    "id": "2e89e4204d946e001470ca96ce790763",
    "title": "怀三山友人",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "春前深惜别，病后政无诗。",
      "青又生菱角，红应熟荔枝。",
      "鱼甘宾席暖，风逆客帆迟。",
      "徒结连宵梦，邮音负所期。"
    ]
  },
  {
    "id": "2e89e4204d946e00a3d89fe7915d940d",
    "title": "薄命",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "薄命畏庚金，那逢阉茂临。",
      "一尊花下饮，半载药边吟。",
      "食味同玄酒，形骸类槁林。",
      "但存元气在，会见绿成阴。"
    ]
  },
  {
    "id": "2e89e4204d946e00bb94d49b45585705",
    "title": "黄路钤诗来告别",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "玉泉驰一纸，八韵有情诗。",
      "不肯面相别，恐成离索悲。",
      "江声喷岸坼，潮势激帆危。",
      "旧制边州守，方令典辖司。"
    ]
  },
  {
    "id": "2e89e4204d946e00c2e96b13bcbd2e23",
    "title": "适安招游汤镇不果赴",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "汤镇古祠宫，招邀及倦翁。",
      "轻裘乘晓月，骏马逐东风。",
      "野色观无分，春光病见攻。",
      "行将迎诞日，一瓣拟遥通。"
    ]
  },
  {
    "id": "2e89e4204d946e004009794403c44d93",
    "title": "寄东斋",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "又复逢初度，尪羸异昔时。",
      "预愁临丙戌，所愿值天医。",
      "剪彩装茶果，裁笺荐寿卮。",
      "今年都告免，汤饼却相宜。"
    ]
  },
  {
    "id": "2e89e4204d946e00c2d471ece43920e2",
    "title": "寒吹",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "寒吹西轩入，罘罳设座隅。",
      "腰围同沈约，指爪类麻姑。",
      "静卧毡三叠，清斋饭一盂。",
      "晓来香满室，岩桂侈瓶炉。"
    ]
  },
  {
    "id": "2e89e4204d946e0092379e9c8616ea0f",
    "title": "婚嫁",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "婚嫁债羁縻，何时是了期。",
      "每嗟身外累，无出女和儿。",
      "听漏寒无梦，添香夜有诗。",
      "沈沈澄万境，梅影月初移。"
    ]
  },
  {
    "id": "2e89e4204d946e003fa40647493daa84",
    "title": "风雨作",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "无成老见过，望望太平歌。",
      "惊雨愁扃户，闻风虑偃禾。",
      "杯中醇止久，瓶底粟无多。",
      "畎亩忧时切，天乎少警何。"
    ]
  },
  {
    "id": "2e89e4204d946e0066007d4f62925414",
    "title": "朝宗馈食且复招饮",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "相亲逾骨肉，何以结情深。",
      "下箸觉可口，同盘还上心。",
      "拨灰君句就，曝背我寒侵。",
      "屡有梅窗约，行将共晚斟。"
    ]
  },
  {
    "id": "2e89e4204d946e00ccbcd7efd8eb5c46",
    "title": "送印寒邓簿得阙西归",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "才藻世于家，勾朱新职华。",
      "学能如艺木，春到可生花。",
      "野店寒吟月，轻装晓度沙。",
      "君行余止酒，一念一兴嗟。"
    ]
  },
  {
    "id": "2e89e4204d946e0023ede678293d0e32",
    "title": "安晚先生送自赞太上感应篇帙首御题诸恶莫作众善奉行八字辅以佑圣像一轴两诗见意云",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "公衮殊相念，奇书寄布衣。",
      "此心才动处，万善要同归。",
      "本旨详敷衍，奎题重发挥。",
      "应怜蘧伯玉，投老始知非。"
    ]
  },
  {
    "id": "2e89e4204d946e0023ede678c2f134f4",
    "title": "安晚先生送自赞太上感应篇帙首御题诸恶莫作众善奉行八字辅以佑圣像一轴两诗见意云",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "稽首玄真像，当年助我军。",
      "龟蛇裨圣武，龙凤焕奎文。",
      "剑耸烧空焰，旗翻渡海云。",
      "上公传琬琰，分惠感殷勤。"
    ]
  },
  {
    "id": "2e89e4204d946e0083ad8b04d78cf889",
    "title": "信步",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "信步过高岗，随僧到上方。",
      "泉侵松径润，风出稻畦芗。",
      "地险人谁问，山深屋亦藏。",
      "惜无碑可考，创立自南唐。"
    ]
  },
  {
    "id": "2e89e4204d946e00cebe25ea5b1de050",
    "title": "游禹庙",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "何期来此地，重谒告成祠。",
      "菲饮泉堪酌，桐棺事莫知。",
      "蟾分丹桂影，龙矫老松枝。",
      "拂石寻遗字，苔荒大业碑。"
    ]
  },
  {
    "id": "2e89e4204d946e006ee4b63cc7985e44",
    "title": "雪中送黄希声西归",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "可是归心急，行装冒雪天。",
      "向来期重任，未可羡先鞭。",
      "人事亏盈月，烟波远近船。",
      "明时困英特，此别又三年。"
    ]
  },
  {
    "id": "2e89e4204d946e0048f7245603be81f2",
    "title": "兰亭归途",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "山水佳如此，都忘客路难。",
      "鸥明寒渚净，雁入野田宽。",
      "事久人多厌，心清梦却安。",
      "独怜鸾翼远，谁念箧衣单。"
    ]
  },
  {
    "id": "2e89e4204d946e00e4fa2f7d343618d0",
    "title": "还刘雪坡词稿",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "谁与分天巧，裁成云锦裳。",
      "春花笼淡月，秋水照斜阳。",
      "得句皆奇伟，知音尽老苍。",
      "尚期京国路，相与较宫商。"
    ]
  },
  {
    "id": "2e89e4204d946e00413476c926c13052",
    "title": "嘉平旦雪",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "天欲做奇事，清寒发化机。",
      "一云无不覆，万物尽同辉。",
      "水合渔烟暝，山空猎火微。",
      "夜窗歌七月，三叹及无衣。"
    ]
  },
  {
    "id": "2e89e4204d946e00413476c929cfd548",
    "title": "嘉平旦雪",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "天一孕真精，裁成六出霙。",
      "大声闻竹折，空色助梅清。",
      "节壮毡甘啮，兵奇鹜自惊。",
      "男儿须事业，谩说剡舟明。"
    ]
  },
  {
    "id": "2e89e4204d946e0093600144a07c7056",
    "title": "答赵章泉",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "新诗将远意，千里附文鳞。",
      "清响蝉嘘露，高闲鹤卧云。",
      "但知耕野水，不暇问朝绅。",
      "剩欲陪颜笑，凄凉吴楚分。"
    ]
  },
  {
    "id": "2e89e4204d946e00adea182e7fc020e1",
    "title": "天台桐柏观李高士惠诗兼寄其游山纪咏一编且复见招予不能赴约敬次来韵以谢",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "景物写成编，清新人竞传。",
      "风轻花自若，雨骤鸟悽然。",
      "老我尘中累，多君物外仙。",
      "未能抛世虑，山馆借床眠。"
    ]
  },
  {
    "id": "2e89e4204d946e0090cbf4d8ba0c76db",
    "title": "三江斗门",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "短艇漾秋霞，江村数百家。",
      "水声鸣轣辘，山骨瘦槎枒。",
      "自笑如浮梗，何期又泛楂。",
      "人传前岸石，曾化作虾蟆。"
    ]
  },
  {
    "id": "2e89e4204d946e009544da0f8d537f83",
    "title": "谒阳明洞天",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "羁游何事复来东，岂是三生太史公。",
      "舞鹤台空丹蜕井，见龙坛古瑞名宫。",
      "石帆酒瓮遗秦迹，玉简金书閟禹功。",
      "万壑松风秋愈壮，直将幽意问穹隆。"
    ]
  },
  {
    "id": "2e89e4204d946e00c9e7a93b660860cf",
    "title": "赵监簿寄建宁诸诗",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "推敲久不见新裁，函轴光芒寄草莱。",
      "音调似于清庙听，风骚知自建安来。",
      "每嗟衰晚同篱菊，岂意先春得岭梅。",
      "拂拭尘轩对清绝，愧无锦段报琼瑰。"
    ]
  },
  {
    "id": "2e89e4204d946e001ef9c8015cf481e4",
    "title": "同毛谊夫喻可中夜泛西湖",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "又复移舟践旧盟，喜随师友挹湖光。",
      "一番雨势生秋意，几处蝉声送夕阳。",
      "亭榭家家增藻饰，星河岁岁曜文章。",
      "断桥向午蟾方出，载月乘风更举觞。"
    ]
  },
  {
    "id": "2e89e4204d946e0026365eba829af038",
    "title": "梅谷毛应麟画梅",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "生平只为爱梅看，故喜春风上笔端。",
      "短轴携来新茧密，横枝化作老龙蟠。",
      "瘦于影落蟾波夜，清似香飘雪岭寒。",
      "拟贴曲屏圆好梦，苦吟依旧错凭栏。"
    ]
  },
  {
    "id": "2e89e4204d946e0094030628448fcabd",
    "title": "分得无题",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "露杯云馆昔相留，解佩人归暗绿洲。",
      "八斗才高空赋洛，九层台迥易悲秋。",
      "定知玉凤人吹怨，还念金龟婿远游。",
      "屏曲鸳鸯三十六，夜凉谁与结绸缪。"
    ]
  },
  {
    "id": "2e89e4204d946e0017bf78ba12f3473f",
    "title": "送杨明叔上舍归蜀",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "东书西向溯波行，霜冷风凄定几程。",
      "客枕夜长熊入梦，故园春到燕来迎。",
      "丈人山上芝堪友，西子湖边柳结情。",
      "回首尧天乡月皎，对床那不忆难兄。"
    ]
  },
  {
    "id": "2e89e4204d946e0098a98f30c01e6603",
    "title": "迎月",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "尊酒贪迎月，人生醉后佳。",
      "夜来窗不掩，吹落一瓶花。"
    ]
  },
  {
    "id": "2e89e4204d946e009c26d0b8feb163db",
    "title": "寄彭勿庵",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "一片巴江月，移辉到庾梅。",
      "孤山春事早，疏影望东回。"
    ]
  },
  {
    "id": "2e89e4204d946e007097352b40962f84",
    "title": "题西窗食芹稿",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "曾味西窗稿，经年齿颊清。",
      "细评何物似，碧涧一杯羹。"
    ]
  },
  {
    "id": "2e89e4204d946e004e987dc0ebf05318",
    "title": "一念",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "一念无尘杂，三更有梦回。",
      "同他石桥老，过水探寒梅。"
    ]
  },
  {
    "id": "2e89e4204d946e008b482f2bb62e5735",
    "title": "一榻",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "一榻世缘轻，毋将事物萦。",
      "昔人言岂误，慧自静中生。"
    ]
  },
  {
    "id": "2e89e4204d946e008d2c0875e37b0e80",
    "title": "同清兄看猿",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "藜杖同僧扣，应门野叟闲。",
      "放他猿摘果，莫把白云关。"
    ]
  },
  {
    "id": "2e89e4204d946e00f0153a07cd3549cb",
    "title": "薄暮",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "寂寥谁作侣，耿耿一寒釭。",
      "薄暮西风急，呼童掩却窗。"
    ]
  },
  {
    "id": "2e89e4204d946e003ae5dc5a00f8def7",
    "title": "冷泉凭栏",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "此山泉石胜，还思日日登。",
      "那知三生前，不是住山僧。"
    ]
  },
  {
    "id": "2e89e4204d946e0068af7e9c0d320145",
    "title": "雪后",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "青山当户牖，雪后非吾有。",
      "为问谢家池，绿波还在否。"
    ]
  },
  {
    "id": "2e89e4204d946e00f6c8c543f5548667",
    "title": "友人新息满月",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "兰砌欢传书种子，宝刀剃发月初弥。",
      "绝怜雅致高于俗，点易残朱抹囟儿。"
    ]
  },
  {
    "id": "2e89e4204d946e007dbae06412f733cc",
    "title": "秋怀",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "又见街头卖紫茱，老怀扰扰类催租。",
      "客来喜得吴江纸，欲写新吟一字无。"
    ]
  },
  {
    "id": "2e89e4204d946e00ad21c07d6da4e241",
    "title": "枕上",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "病与仇谋酒作成，药炉又复伴深更。",
      "邻钟自是常时听，才到霜天分外清。"
    ]
  },
  {
    "id": "2e89e4204d946e001afb83ba9e979437",
    "title": "过三桥怀山台",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "卖花声里凭阑处，沽酒楼前对雨时。",
      "景物如初人自老，夕阳波上燕差池。"
    ]
  },
  {
    "id": "2e89e4204d946e00bea21258d4f7c615",
    "title": "纸帐送梅屋小诗戏之",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "十幅溪藤皱縠纹，梅花梦里閟氤氲。",
      "裴航莫作瑶台想，约取希夷共白云。"
    ]
  },
  {
    "id": "2e89e4204d946e00a914943a5813f588",
    "title": "止酒示圭",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "一病杯中物致危，翰林何事酷耽之。",
      "酒经若果通仙道，不向青山立断碑。"
    ]
  },
  {
    "id": "2e89e4204d946e008f3f6742b56df751",
    "title": "消遣",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "夜雨生寒换夹衣，形臞貌悴叹衰迟。",
      "病中何物能消遣，一榻揩摩十载诗。"
    ]
  },
  {
    "id": "2e89e4204d946e0050028148f3e5a5cf",
    "title": "买花",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "今早神清觉步轻，杖藜聊复到前庭。",
      "市声亦有关情处，买得秋花插小瓶。"
    ]
  },
  {
    "id": "2e89e4204d946e00f9ffb56bcc238910",
    "title": "庚戌秋作",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "甲辰迤逦至今年，药灶殊劳日夕煎。",
      "血气任他销与铄，向来诗骨已成仙。"
    ]
  },
  {
    "id": "2e89e4204d946e00e38e16439be4e7cb",
    "title": "束起",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "束起仙翁肘后经，且参思邈枕中吟。",
      "夜来独卧寒无寐，忆杀黄紬旧破衾。"
    ]
  },
  {
    "id": "2e89e4204d946e00540e3fe676203cce",
    "title": "葵窗送酒",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "久藏斗酒谋诸妇，婢子仓皇错授醯。",
      "解后芸居初止酒，小厨海错旋开泥。"
    ]
  },
  {
    "id": "2e89e4204d946e009b35b2eb1f68598f",
    "title": "井亭桥",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "桐花夹岸柳遮山，水面谁家燕子还。",
      "摩利阁边唐相井，濯衣人散暮潺潺。"
    ]
  },
  {
    "id": "2e89e4204d946e008c5fa8e8e489de60",
    "title": "分得春禽效香奁体",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "数声应寄春消息，才转花梢浓绿隔。",
      "早知襟韵倦逢迎，莫遣临风情脉脉。"
    ]
  },
  {
    "id": "2e89e4204d946e007802c67f1a16176f",
    "title": "唤渡",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "一帆又是过西陵，天正寒时雨欲冰。",
      "心地自平潮自险，回瞻绛阙认觚棱。"
    ]
  },
  {
    "id": "2e89e4204d946e00aeb7e060c25962f0",
    "title": "夜过西湖",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "鹊巢犹挂三更月，渔板惊回一片鸥。",
      "吟得诗成无笔写，蘸他春水画船头。"
    ]
  },
  {
    "id": "2e89e4204d946e00d12840c9b3e29445",
    "title": "湖上曲",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "秋千索外阑干侧，一曲凝云花影直。",
      "玉瓶风暖醉忘归，春水不分杨柳色。"
    ]
  },
  {
    "id": "2e89e4204d946e008e1604eb280d7f48",
    "title": "西兴道间",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "此心只欲与民安，不要人知道有官。",
      "顾得簥来虽是小，买他船去却须宽。"
    ]
  },
  {
    "id": "2e89e4204d946e0024d7a7d2eb1a978b",
    "title": "元夕雨中偶成四绝奉寄东斋",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "片云才起月无辉，一缕沉烟对雨时。",
      "病后情怀慵把酒，看他儿辈探官嬉。"
    ]
  },
  {
    "id": "2e89e4204d946e0024d7a7d2862ee1b6",
    "title": "元夕雨中偶成四绝奉寄东斋",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "歌吹萧条灯火稀，况逢连夕雨垂垂。",
      "黄堂景色非街市，应对山棚赋好诗。"
    ]
  },
  {
    "id": "2e89e4204d946e0024d7a7d210ca6917",
    "title": "元夕雨中偶成四绝奉寄东斋",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "车驾行将享孟春，月收梅影可愁人。",
      "雨师不管闲歌舞，预向天街洒暗尘。"
    ]
  },
  {
    "id": "2e89e4204d946e0024d7a7d2b29e4a2a",
    "title": "元夕雨中偶成四绝奉寄东斋",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "浪儿归去抱愁眠，孤负霜蛾与孟蝉。",
      "润泽翻为田父喜，红灯带雨卜丰年。"
    ]
  },
  {
    "id": "2e89e4204d946e00ea1294f19194193a",
    "title": "罢酒",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "罢酒寻花涉断矶，颠跻犹复强褰衣。",
      "可怜醉眼无分别，却把旁边柳折归。"
    ]
  },
  {
    "id": "2e89e4204d946e006efd06978f63b7d5",
    "title": "东郊瞻四望亭有感",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "有杯莫向前山举，楚水吴云此地分。",
      "竹外谁家霜鹤唳，吟逋梅下昔曾闻。"
    ]
  },
  {
    "id": "2e89e4204d946e00fe532827317acb2a",
    "title": "安晚先生贶以丹剂四种古调谢之",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "陈子一亩宫，居来七十年。",
      "当其春盛时，庭花发幽妍。",
      "转瞩长养天，青子垂檐前。",
      "秋收备百礼，冬享意则虔。",
      "年来风雨凌，垣倒壁四穿。",
      "上漏下卑湿，败隙遥瞻天。",
      "三生结施仁，睹此殊兴怜。",
      "舍以四条柱，俾之撑危颠。",
      "工师得大木，裁制精且专。",
      "尚欠栌与楣，况复栋与椽。",
      "再干大檀越，结此欢喜缘。"
    ]
  },
  {
    "id": "2e89e4204d946e0009be2d0a345878d3",
    "title": "履斋先生下颁参附往体以谢",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "有客号奚毒，西来自赤水。",
      "外负炎炎气，内存温粹美。",
      "当年杨天惠，夸大不绝齿。",
      "解后段氏子，即之殊可喜。",
      "却邪乃素心，调中古无比。",
      "世仰大医王，民瘼咨朝市。",
      "二子愿托身，赴汤任驱使。",
      "兴怜维摩老，遣前护衰毁。",
      "病魔亟退舍，怡然得安垒。",
      "缅想蓄牛溲，陋哉子韩子。",
      "既非瞑眩剂，厥疾无瘳理。",
      "一念卫生恩，百拜额加子。"
    ]
  },
  {
    "id": "2e89e4204d946e0079e69e7b7957473d",
    "title": "泛湖纪所遇",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "六桥莺花春色浓，十年情绪药裹中。",
      "笔床茶灶尘土积，为君拂拭临东风。",
      "可笑衰翁不自忖，少年场中分险韵。",
      "画舸轻移柳线迎，侈此清游逢道韫。",
      "铢衣飘飘凌绿波，翡翠压领描新荷。",
      "雍容肯就文字饮，乌丝细染还轻哦。",
      "一杯绝类阳关酒，流水高山意何厚。",
      "曲未终兮袂已扬，一目归鸦噪栖柳。"
    ]
  },
  {
    "id": "2e89e4204d946e00b8712b05e270165e",
    "title": "贺友人丝桐复归",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "春到牡丹花事阑，惜春约客游湖山。",
      "烟光万态属吟思，白石清泉流指间。",
      "双成解后兰舟驻，索纸大书春草句。",
      "成此风流一段奇，乐事百年能几遇。",
      "薄暮归来雨湿衣，买舟庇此十三徽。",
      "小梢愚怮阻人意，客散河梁灯火微。",
      "方将清事夸儿妇，桐君羽化无何有。",
      "一壶千金何处寻，愁绝瓠巴无措手。",
      "要知烦恼所根株，以爱布种当芟除。",
      "赵璧既返欢如初，哦诗称贺敢后欤。"
    ]
  },
  {
    "id": "2e89e4204d946e00f9a6b9694d90104d",
    "title": "适安惠糟蟹新酒",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "伟哉无肠公，横行占江湖。",
      "几欲肆其雄，上山攫於菟。",
      "无端四五辈，怀椒寻酒垆。",
      "枕藉糟丘下，醉魂呼不苏。",
      "尚想横戈勇，胸次与世殊。",
      "开怀风味佳，大丹液膏腴。",
      "此宝君所储，何为贻老夫。",
      "曲生挟之前，烂然陈座隅。",
      "当其左持螯，不知竭此壶。",
      "酩酊无何乡，轩冕不关渠。",
      "东望歌老饕，前溪梅影疏。"
    ]
  },
  {
    "id": "2e89e4204d946e00eca8548623717488",
    "title": "灯花戏简西邻",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "西邻逸韵偕秋清，瑶琴曾许月下听。",
      "神驰吟境日复日，金飙转矣寒此盟。",
      "昨夕相逢再有约，六花飞时湖上行。",
      "短檠不密泄此意，辉煌粟粟攒金英。",
      "鬨堂一笑前未睹，信手闲阅灯花经。",
      "一主饮席设林麓，一主盍簪获良朋。",
      "便欲笺天檄滕六，银杯逐马快此情。",
      "晓来喜见万瓦白，乃是天宇清霜明。",
      "得非分薄误灯花，还复灯花戏老兄。"
    ]
  },
  {
    "id": "2e89e4204d946e00bf9fe3494ccc72a6",
    "title": "武兄惠药",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "昔人馈药不敢尝，未达寒温良毒旨。",
      "朝来剥啄客问病，宝剂盈奁意何侈。",
      "便当三咽答殷勤，儿欲先尝还且止。",
      "平生结交结以心，岂有鸩人羊叔子。",
      "多君相济义薄云，友道线绝今振起。",
      "绿阴庭院趁清和，抖擞精神迎药喜。"
    ]
  },
  {
    "id": "2e89e4204d946e00e912ed0c3e58d3b6",
    "title": "以仁者寿为韵寿侍读节使郑少师",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "一气妙磅礴，万汇屈者伸。",
      "方寸函太极，宇宙皆吾仁。",
      "端平改化弦，真儒手洪钧。",
      "厥今扶公道，皆昔夹袋人。",
      "丙午成乐岁，甲午无穷春。"
    ]
  },
  {
    "id": "2e89e4204d946e00e912ed0c346aad77",
    "title": "以仁者寿为韵寿侍读节使郑少师",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "岧峣阊阖云，蹀躞志鞍马。",
      "细毡侍珠旒，治道谈帝者。",
      "归来西湖滨，岸帻松盖下。",
      "秋渌晚涵山，挹以荐残斝。",
      "北第何三辞，泉石怀绿野。"
    ]
  },
  {
    "id": "2e89e4204d946e00e912ed0c52e12246",
    "title": "以仁者寿为韵寿侍读节使郑少师",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "赋诗投金濑，俸入犹半有。",
      "辉煌奉国节，一粟乃不受。",
      "赢副初何心，国计要丰阜。",
      "一丸济世德，阳报期千寿。",
      "会须烦潞公，再与佐元祐。"
    ]
  },
  {
    "id": "2e89e4204d946e007091626716d78110",
    "title": "寿大丞相安晚先生",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "嵯峨补陀山，下视海水流。",
      "风波定以梢，稳稳济川舟。",
      "皇穹祐炎祚，黍稌庆有秋。",
      "繄谁致此祥，上相今伊周。",
      "赫赫命世贤，师道辅前旒。",
      "暨汤同格天，康济仰庙谋。",
      "向来三边尘，化作和气游。",
      "横戈枕月戍，击壤歌西畴。",
      "小春明日是，泰阶射斗牛。",
      "见说老人星，交曜光九州。",
      "宣劝下紫宸，雕盘罗珍羞。",
      "北禁诏墨香，昌炽颂鲁侯。",
      "鲰生戴厚恩，一诗何能酬。",
      "拟办八千首，从今岁岁投。"
    ]
  },
  {
    "id": "2e89e4204d946e00cd6655f1970e30be",
    "title": "适安有湖山之招病不果赴",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "兰契简以诗，金铿而玉戛。",
      "招邀访逋仙，剧饮拟投辖。",
      "事有违人意，十常居七八。",
      "文园病政浓，况复泥泞滑。",
      "老怀欲舒散，天心若是恝。"
    ]
  },
  {
    "id": "2e89e4204d946e0000fd286a4bd98518",
    "title": "病中偶成",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "平生谨樽酒，投老更齐圣。",
      "优游接嘉宾，能使百忧屏。",
      "可怜陶士行，饮少亦致病。",
      "丰下改旧容，浮采满青镜。",
      "升降气失常，医经云上盛。",
      "亟试黄昏汤，要期勿药庆。",
      "朝来觉清爽，临窗发幽咏。"
    ]
  },
  {
    "id": "2e89e4204d946e002a170de425191783",
    "title": "所适",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "钓鳌东海头，经春醉一舟。",
      "西溪拗罾人，小鲜终日求。"
    ]
  },
  {
    "id": "2e89e4204d946e002b92f59a27c0133a",
    "title": "同友人泛舟过断桥登寿星江湖伟观归舟听客讴清真词意甚适分得江字奉寄季大著乡执兼呈真静先生",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "辛亥仲春将徂兮，有客踵门曰风日流丽，邀余共泛西湖之舽。",
      "伋南去而忽西兮，昨之折槛今复饰以成杠。背苏堤万丝之绿阴兮，望一簇孤山之青橦。",
      "层峰叠嶂巉绝露天巧，珠英琪树发越地之灵，一声何处兮钟撞。",
      "篙师告余曰，此寿星古刹。上有奇观，开宇宙于八窗。",
      "舍舟策杖，步步巍峨，谢屐殊劳双。回廊曲转忽轩豁，檐飞栋复，青绿交辉，心开目骇，而揖西子之湖，子胥之江。",
      "观者杂遝，倏去倏来，余独凭栏，境与心会，便欲驭风跨蜿虹。",
      "烟云万态，客拟状而运思，羿今老退，且逊锐逄。庄严世界，合爪赞叹，要使天下名山夸咏者，睹此奇伟而心降。",
      "风寒下山吹欲倒，连呼春酒亟开缸。箫鼓画船徒自纷耳目，何如美成清绝按新腔。",
      "诗成肯对俗子哦，驰介城南寄老庞。"
    ]
  },
  {
    "id": "2e89e4204d946e005e9bc11bc916320c",
    "title": "静江商宰书来且索鄙语要道其冰雪相看之意古调代书",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "连墙不通问，千里乃寄音。",
      "平生于缔交，淡泊味最深。",
      "吴山青插天，应同碧玉簪。",
      "尚怜风马牛，暌若商与参。",
      "一声南来雁，西风又相寻。",
      "君其念衰朽，余亦怀瑶林。",
      "一廉了官事，吟外时鸣琴。",
      "识量万顷陂，文华宝南金。",
      "向来唐相璟，疑事问崔琳。",
      "诸台贵得贤，而肯舍此琛。",
      "会晤喜有期，宽此离索襟。"
    ]
  },
  {
    "id": "2e89e4204d946e0001184d7aca22f56e",
    "title": "杂言送歙研广香与友人有怀杨校书幼度",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "我有龙尾双槽之研，肌润而若沐空蒙。旧藏古香氤氲，来自广之东。",
      "多君博雅，举以为赠，三嗅而抹月批风。要若镕金加万佛经上，更须滴露点四圣书中。",
      "往昔浓薰怀太史，而今一瓣为南丰。藜光下照人何在，閤下闲花馥旧丛。"
    ]
  },
  {
    "id": "2e89e4204d946e00e173f4294377a9d1",
    "title": "真静馈新茶菰乾黄独乳酪约葵窗适安共享适安不赴葵窗诗来道谢次韵答之兼呈真静适安",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "千载靖节翁，秫向公田种。",
      "万钟于我何，肯恋五斗俸。",
      "长歌归去来，田园聊自奉。",
      "高蹈世莫俦，器局小管仲。",
      "嗟余昧于时，退思心每痛。",
      "世人不我知，小畦亲抱瓮。",
      "唯有竹宫仙，时复致一供。",
      "四清山中珍，凡目为之动。",
      "黄独前未识，勿诮仲宣憃。",
      "春茗摘新芽，秋菰怀旧葑。",
      "江南贵乳酪，此意兼金重。",
      "得君同下箸，诗来再三讽。",
      "韵意两相高，文史叹足用。",
      "续貂愧狗尾，敢与贤者共。",
      "语奚较工拙，年来此心纵。",
      "软饱黑甜馀，无复春草梦。",
      "可人招不来，属篇亟持送。"
    ]
  },
  {
    "id": "2e89e4204d946e00a588f51b66fb59c4",
    "title": "哭丹池王隐君",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "忆昔相逢初，一见即刮目。",
      "出处虽不齐，椒兰则同馥。",
      "论心到极处，情爱逾骨肉。",
      "十年传成癖，搰搰闭门读。",
      "高志尊所传，而肯曲从俗。",
      "抱此奇特操，平步可金玉。",
      "况复同窗友，槐庭秉钧轴。",
      "事有反所料，轩冕笑羁束。",
      "缙云邈千里，访道求辟谷。",
      "食枣怀安期，窃桃小方朔。",
      "平生精进心，自可登仙录。",
      "一著偶失算，九书无复续。",
      "洞霄有猿号，丹池无鹤浴。",
      "昨病失会葬，生刍东望哭。"
    ]
  },
  {
    "id": "2e89e4204d946e006039d003d6f4c25a",
    "title": "寄汪起潜签判",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "飞云起伏龙，大鹏运以风。",
      "风云一朝会，前塞今乃通。",
      "敛翼贤景略，时哉使其逢。",
      "腰钱与骑鹤，事或有适同。",
      "青门瓜吹香，绿水莲泛红。",
      "人物王谢家，风雅眼底空。",
      "参画耸台府，宜护碧纱笼。",
      "鄱江万折东，独鹗摩苍穹。",
      "浮图快一掷，归骑先宾鸿。"
    ]
  },
  {
    "id": "2e89e4204d946e0064d9dffe7023fa0a",
    "title": "史记送后村刘秘监兼致欲见之悰",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "昏聩嗟耳目，管弦堂上调。",
      "世事每相背，秋月虚良宵。",
      "涓吉拟登龙，疾雨惊风飘。",
      "祢刺不得前，东睇心旌遥。",
      "近履传康强，变体笔更饶。",
      "风响虽时接，未若亲闻韶。",
      "忆昔西湖滨，别语请教条。",
      "嘱以马迁史，文贵细字雕。",
      "名言犹在耳，堤柳凡几凋。",
      "兹焉得蜀刻，持赠践久要。",
      "会晤知何时，霁色审来朝。"
    ]
  },
  {
    "id": "2e89e4204d946e00808fa82615495e5e",
    "title": "题建溪刘希和吟趣园",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "佳气满吴洲，琅琅谪仙句。",
      "当其傲云月，风流良可慕。",
      "寂寥数百载，何人踵逸步。",
      "建溪有刘侯，于吟契其趣。",
      "是知建与吴，妙处同一悟。",
      "水石巧萦纡，烟云互吞吐。",
      "花光时变眩，山色无旦暮。",
      "物物可供吟，先为梅花赋。"
    ]
  },
  {
    "id": "2e89e4204d946e00e4d2fbfdbf156823",
    "title": "寿礼部乔文昌",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "璇杓西揭将指乾，商飙万里清无边。亭亭东岘耸苍玉，双溪露净银河鲜。",
      "天应敛此山川气，九秋蕴作人间瑞。当年宝婺所宝何，今日我公廊庙器。",
      "秘殿吾伊坟典光，粲然礼乐隆周王。满怀献纳琅玕露，笔底璠玙金匮香。",
      "晚节黄花清上苑，雍雍宗祀仪将蒇。星辰直上复声隆，看踵台司调玉铉。",
      "抱琴江皋客影单，四年指下不成弹。瓠巴一曲西风递，请听双溪之水声潺潺。",
      "舂崖漱石鸣湍玉，带月泠泠下溪曲。须臾岘首片云生，雨杂寒泉座飞瀑。",
      "山清波明公与溪山一样清，康宁千龄遥祝寿山福海之高深。"
    ]
  },
  {
    "id": "2e89e4204d946e00ac86de16f3b200c6",
    "title": "寿楼监丞",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "十洲三岛日月长，殷红软紫秋更香。",
      "银河倒浸珊瑚冷，十二楼高玉露瀼。",
      "九老仙都在何许，缥缈五云鸾对舞。",
      "璇台宝榭居者谁，乃是仙翁宣献府。",
      "芙蓉为城桂为房，商盘周鼎东西厢。",
      "牙签漆玉纷宝墨，未数人间集古堂。",
      "中有一仙炯双目，清于秋月温如玉。",
      "尽得仙翁肘后传，千古韦经播馀馥。",
      "环佩锵锵侍玉墀，补天妙手帝所知。",
      "三十六宫焕王度，涉笔五工劳设施。",
      "八极遨游思汗漫，山川先向峨眉玩。",
      "江风千里月一轮，亟上崚嶒快分半。",
      "风烟入兴知几诗，凤鸣鹍化今其时。",
      "是谁纪德道旁石，重见邦人歌海沂。",
      "登龙元是当年客，再遇江城头尽白。",
      "怀思每与阿戎谈，清赏敢忘今阮籍。",
      "双星佳会又兼旬，嵩高此日曾生申。",
      "东楼瑞彩接南极，长生箓镂黄金文。",
      "和仲吹商酌璇斗，白苎西风小垂手。",
      "幅巾醉倚漆园椿，人比灵椿更长久。",
      "我公自是天上人，商之霖雨虞卿云。",
      "姑溪父老不余听，谓是圣宋之景星。"
    ]
  },
  {
    "id": "2e89e4204d946e008c886c6c7b5ca35f",
    "title": "寿乔枢密",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "明明我周王，四国文德抚。",
      "昭假天所监，时生仲山甫。",
      "训仪系力式，刚柔不茹吐。",
      "一片翼翼心，冰霜映西府。",
      "凉秋九月朔，玉箫紫鸾舞。",
      "惟昴昔孕萧，眉寿今颂鲁。",
      "千载庆风云，色丝期衮补。"
    ]
  },
  {
    "id": "2e89e4204d946e0069aa0b25980b7f03",
    "title": "题玉泉画像次来轴韵",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "鹿随寒策穿云，解后灵峰时节。",
      "含毫谁貌闲情，莫尽胸中风月。"
    ]
  },
  {
    "id": "2e89e4204d946e00ae4f72c7284ff817",
    "title": "六言简耘业",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "露湿萤光愈炽，月斜蛩韵尤清。",
      "微物得时若此，人生可不求名。"
    ]
  },
  {
    "id": "2e89e4204d946e002e0e3669acc80578",
    "title": "六言",
    "authorName": "陈起",
    "authorId": "2e89e4204d946e00d1457b72d1457b72",
    "dynasty": "宋",
    "content": [
      "破窗有子书鸦，杜门无客尝茶。",
      "春事应怜幽独，隔墙飞过杨花。"
    ]
  },
  {
    "id": "2e89e4204da935464e046a4aca119c7c",
    "title": "题张家店壁",
    "authorName": "赵像之",
    "authorId": "2e89e4204da935463fe78a8a147702db",
    "dynasty": "宋",
    "content": [
      "舍策投床睡便浓，觉来凉叶动西风。",
      "惊秋念远无穷意，客里谁知此夜同。"
    ]
  },
  {
    "id": "2e89e4204dae07326627c5d8afaa8d7f",
    "title": "春日田园杂兴二首",
    "authorName": "王进之",
    "authorId": "2e89e4204dae0732d1457b72d1457b72",
    "dynasty": "宋",
    "content": [
      "桑田沧海几兴亡，岁岁东风自扇扬。",
      "细麦新秧随意长，闲花幽草为谁芳。",
      "午桥萧散名千古，金谷繁华梦一场。",
      "满眼春愁禁不得，数声啼鸟在斜阳。"
    ]
  },
  {
    "id": "2e89e4204dae07326627c5d81e5a32ea",
    "title": "春日田园杂兴二首",
    "authorName": "王进之",
    "authorId": "2e89e4204dae0732d1457b72d1457b72",
    "dynasty": "宋",
    "content": [
      "东君私我此闲身，脱却青衫野服更。",
      "桑可以丝麻可绩，麦宜续食韭宜羹。",
      "分甘垄上耕云隐，梦不湖边拾翠行。",
      "物意岂知沧海变，晓风依旧语流莺。"
    ]
  },
  {
    "id": "2e89e4204db5272b22946236fb221788",
    "title": "忆江西提刑何仲容",
    "authorName": "周敦颐",
    "authorId": "2e89e4204db5272b5d616dd3390e9825",
    "dynasty": "宋",
    "content": [
      "兰自香为友，松何枯尚春。",
      "荣来天泽重，殁去绣衣新。",
      "尽作百年梦，终归一窖尘。",
      "痛心双泪下，无复见贤人。"
    ]
  },
  {
    "id": "2e89e4204db5272b07b6226de5b9be14",
    "title": "治平乙巳暮春十四日同宋复古游山巅至大林寺书四十字",
    "authorName": "周敦颐",
    "authorId": "2e89e4204db5272b5d616dd3390e9825",
    "dynasty": "宋",
    "content": [
      "三月山方暖，林花互照明。",
      "路盘层顶上，人在半空行。",
      "水色云含白，禽声谷应清。",
      "天风拂襟袂，缥缈觉身轻。"
    ]
  },
  {
    "id": "2e89e4204db5272bfd9db37b19314a49",
    "title": "题冠",
    "authorName": "周敦颐",
    "authorId": "2e89e4204db5272b5d616dd3390e9825",
    "dynasty": "宋",
    "content": [
      "一日复一日，一杯复一杯。",
      "青山无限好，俗客不曾来。",
      "往事已如此，朱颜安在哉。",
      "寄语地上客，历乱竟谁催。"
    ]
  },
  {
    "id": "2e89e4204db5272b422109426d423430",
    "title": "题浩然阁",
    "authorName": "周敦颐",
    "authorId": "2e89e4204db5272b5d616dd3390e9825",
    "dynasty": "宋",
    "content": [
      "刘侯戴武弁，政则心吾儒。",
      "士茂先兴学，子贤勤读书。",
      "猷为莫不善，才力盖有馀。",
      "西北方求帅，浩然宁久居。"
    ]
  },
  {
    "id": "2e89e4204db5272ba5b94dd563c1c79c",
    "title": "赠虞部员外郎谭公昉致仕",
    "authorName": "周敦颐",
    "authorId": "2e89e4204db5272b5d616dd3390e9825",
    "dynasty": "宋",
    "content": [
      "清时望郎贵，白首故乡归。",
      "有子纡蓝绶，将孙著彩衣。",
      "松乔新道院，鹤老旧渔矶。",
      "知止自高德，宁为遁者肥。"
    ]
  },
  {
    "id": "2e89e4204db5272bf28cc197add0bf3a",
    "title": "思归旧隐",
    "authorName": "周敦颐",
    "authorId": "2e89e4204db5272b5d616dd3390e9825",
    "dynasty": "宋",
    "content": [
      "静思归旧隐，日出半山晴。",
      "醉榻云笼润，吟窗瀑泻清。",
      "闲方为达士，忙只是劳生。",
      "朝市谁头白，车轮未晓鸣。"
    ]
  },
  {
    "id": "2e89e4204db5272bb2d97b94059aefa5",
    "title": "宿崇圣",
    "authorName": "周敦颐",
    "authorId": "2e89e4204db5272b5d616dd3390e9825",
    "dynasty": "宋",
    "content": [
      "公程无暇日，暂得宿清幽。",
      "始觉空门客，不生浮世愁。",
      "温泉喧古洞，寒磬度危楼。",
      "彻晓都忘寐，心疑在沃洲。"
    ]
  },
  {
    "id": "2e89e4204db5272b7706e77c574653ac",
    "title": "万安香城寺别虔守赵公",
    "authorName": "周敦颐",
    "authorId": "2e89e4204db5272b5d616dd3390e9825",
    "dynasty": "宋",
    "content": [
      "公暇频陪尘外游，朝天仍得送行舟。",
      "轩车更共入山脚，旌旆且从留渡头。",
      "精舍泉声清㶁㶁，高林云色淡悠悠。",
      "谈终道奥愁言去，明日瞻思上郡楼。"
    ]
  },
  {
    "id": "2e89e4204db5272bded1b963f099e48b",
    "title": "同石守游",
    "authorName": "周敦颐",
    "authorId": "2e89e4204db5272b5d616dd3390e9825",
    "dynasty": "宋",
    "content": [
      "朝市谁知世外游，杉松影里入吟幽。",
      "争名逐利千绳缚，度水登山万事休。",
      "野鸟不惊如得伴，白云无语似相留。",
      "傍人莫笑凭阑久，为恋林居作退谋。"
    ]
  },
  {
    "id": "2e89e4204db5272b50f0577f0a9de087",
    "title": "按部至春州",
    "authorName": "周敦颐",
    "authorId": "2e89e4204db5272b5d616dd3390e9825",
    "dynasty": "宋",
    "content": [
      "按部广东经数郡，若言岚瘴更无春。",
      "度山烟锁埋清昼，为国天终护吉人。",
      "万里诏音频降下，一方恩惠尽均匀。",
      "丈夫才略逢时展，仓廪皆无亟富民。"
    ]
  },
  {
    "id": "2e89e4204db5272b3265dfbc2a3cb5b3",
    "title": "任所寄乡关故旧",
    "authorName": "周敦颐",
    "authorId": "2e89e4204db5272b5d616dd3390e9825",
    "dynasty": "宋",
    "content": [
      "老子生来骨性寒，宦情不改旧儒酸。",
      "停杯厌饮香醪味，举箸常餐淡菜盘。",
      "事冗不知筋力倦，官清赢得梦魂安。",
      "故人欲问吾何况，为道舂陵只一般。"
    ]
  },
  {
    "id": "2e89e4204db5272b7706af9710a1d72e",
    "title": "书舂陵门扉",
    "authorName": "周敦颐",
    "authorId": "2e89e4204db5272b5d616dd3390e9825",
    "dynasty": "宋",
    "content": [
      "有风还自掩，无事昼常关。",
      "开阖从方便，乾坤在此闲。"
    ]
  },
  {
    "id": "2e89e4204db5272ba6500553fcf38c09",
    "title": "书仙台观壁",
    "authorName": "周敦颐",
    "authorId": "2e89e4204db5272b5d616dd3390e9825",
    "dynasty": "宋",
    "content": [
      "到官处处须寻胜，惟此合阳无胜寻。",
      "赤水有山仙甚古，跻攀聊足到官心。"
    ]
  },
  {
    "id": "2e89e4204db5272b941004edc54ebc73",
    "title": "游山上一道观三佛寺",
    "authorName": "周敦颐",
    "authorId": "2e89e4204db5272b5d616dd3390e9825",
    "dynasty": "宋",
    "content": [
      "琳宫金刹接林峦，一径潜通竹树寒。",
      "是处尘埃皆可息，时清终未忍辞官。"
    ]
  },
  {
    "id": "2e89e4204db5272b9984d6be2a333bfb",
    "title": "喜同费君长官游",
    "authorName": "周敦颐",
    "authorId": "2e89e4204db5272b5d616dd3390e9825",
    "dynasty": "宋",
    "content": [
      "寻山寻水侣尤难，爱利爱名心少闲。",
      "此亦有君吾甚乐，不辞高远共跻攀。"
    ]
  },
  {
    "id": "2e89e4204db5272bc757eec26e2cf3ab",
    "title": "和费君乐游山之什",
    "authorName": "周敦颐",
    "authorId": "2e89e4204db5272b5d616dd3390e9825",
    "dynasty": "宋",
    "content": [
      "云树岩泉景尽奇，登临深恨访寻迟。",
      "长楼未得于何记，犹有君能雅和诗。"
    ]
  },
  {
    "id": "2e89e4204db5272b6b21ec5cc0bd237f",
    "title": "剑门",
    "authorName": "周敦颐",
    "authorId": "2e89e4204db5272b5d616dd3390e9825",
    "dynasty": "宋",
    "content": [
      "剑立溪峰信险深，吾皇大道正天心。",
      "百年外户都无闭，空有关名点贡琛。"
    ]
  },
  {
    "id": "2e89e4204db5272b309cf7fca9b7f419",
    "title": "行县至雩都邀馀杭钱建侯拓四明沈几圣希颜同游罗岩",
    "authorName": "周敦颐",
    "authorId": "2e89e4204db5272b5d616dd3390e9825",
    "dynasty": "宋",
    "content": [
      "闻有山岩即去寻，亦跻云外入松阴。",
      "虽然未是洞中境，且异人间名利心。"
    ]
  },
  {
    "id": "2e89e4204db5272b2efc119a93baeb89",
    "title": "江上别石郎中",
    "authorName": "周敦颐",
    "authorId": "2e89e4204db5272b5d616dd3390e9825",
    "dynasty": "宋",
    "content": [
      "落叶蝉声古渡头，渡头人拥欲行舟。",
      "别离情似长江水，远亦随公日夜流。"
    ]
  },
  {
    "id": "2e89e4204db5272bbf508690f7703fc4",
    "title": "题酆都观仙都观",
    "authorName": "周敦颐",
    "authorId": "2e89e4204db5272b5d616dd3390e9825",
    "dynasty": "宋",
    "content": [
      "山盘江上虬龙活，殿倚云中洞府深。",
      "钦想真风杳何在，偃松乔柏共萧森。"
    ]
  },
  {
    "id": "2e89e4204db5272bec1af4e07ba2c5f1",
    "title": "题酆都观读英真君丹诀",
    "authorName": "周敦颐",
    "authorId": "2e89e4204db5272b5d616dd3390e9825",
    "dynasty": "宋",
    "content": [
      "始观丹诀信希夷，盖得阴阳造化机。",
      "子自母生能致主，精神合后更知微。"
    ]
  },
  {
    "id": "2e89e4204db5272b97e56dd94d1cbc7c",
    "title": "题酆都观宿山房",
    "authorName": "周敦颐",
    "authorId": "2e89e4204db5272b5d616dd3390e9825",
    "dynasty": "宋",
    "content": [
      "久厌尘坌乐静元，俸微犹乏买山钱。",
      "徘徊真境不能去，且寄云房一榻眠。"
    ]
  },
  {
    "id": "2e89e4204db5272bb84d7242ebe46475",
    "title": "按部至潮州题大颠堂壁",
    "authorName": "周敦颐",
    "authorId": "2e89e4204db5272b5d616dd3390e9825",
    "dynasty": "宋",
    "content": [
      "退之自谓如夫子，原道深排释老非。",
      "不识大颠何似者，数书珍重更留衣。"
    ]
  },
  {
    "id": "2e89e4204db5272b4ec5720915df11e4",
    "title": "题惠州罗浮山",
    "authorName": "周敦颐",
    "authorId": "2e89e4204db5272b5d616dd3390e9825",
    "dynasty": "宋",
    "content": [
      "红尘白日无闲人，况有鱼绯系此身。",
      "关上罗浮闲送目，浩然心意复吾真。"
    ]
  },
  {
    "id": "2e89e4204db5272b1405695848c27b65",
    "title": "题春晚",
    "authorName": "周敦颐",
    "authorId": "2e89e4204db5272b5d616dd3390e9825",
    "dynasty": "宋",
    "content": [
      "花落柴门掩夕晖，昏鸦数点傍林飞。",
      "吟馀小立阑干外，遥见樵渔一路归。"
    ]
  },
  {
    "id": "2e89e4204db5272b9161deee4defe639",
    "title": "牧童",
    "authorName": "周敦颐",
    "authorId": "2e89e4204db5272b5d616dd3390e9825",
    "dynasty": "宋",
    "content": [
      "东风放牧出长坡，谁识阿童乐趣多。",
      "归路转鞭牛背上，笛声吹老太平歌。"
    ]
  },
  {
    "id": "2e89e4204db5272bfe7f7b0bf984f3d0",
    "title": "读易象",
    "authorName": "周敦颐",
    "authorId": "2e89e4204db5272b5d616dd3390e9825",
    "dynasty": "宋",
    "content": [
      "书房兀坐万机休，日暖风和草色幽。",
      "谁道二千年远事，而今只在眼前头。"
    ]
  },
  {
    "id": "2e89e4204db5272b4ec57209fc357815",
    "title": "题惠州罗浮山",
    "authorName": "周敦颐",
    "authorId": "2e89e4204db5272b5d616dd3390e9825",
    "dynasty": "宋",
    "content": [
      "红尘白日无间人，况有鱼绯击此身。",
      "关上罗浮间送目，浩然心意复吾真。"
    ]
  },
  {
    "id": "2e89e4204db5272bed950d6713729319",
    "title": "瀼",
    "authorName": "周敦颐",
    "authorId": "2e89e4204db5272b5d616dd3390e9825",
    "dynasty": "宋",
    "content": [
      "元子溪曰瀼，诗传到于今。",
      "此俗良易化，不欺顾相钦。",
      "庐山我久爱，买田山之阴。",
      "田间有流水，清泚出山心。",
      "山心无尘土，白石磷磷沈。",
      "潺湲来数里，到此始澄深。",
      "有龙不可测，岸木寒森森。",
      "书堂构其上，隐几看云岑。",
      "倚梧或攲枕，风月盈中襟。",
      "或吟或冥默，或酒或鸣琴。",
      "数十黄卷轴，圣贤谈无音。",
      "窗前即畴囿，囿外桑麻林。",
      "芋蔬可卒岁，绢布足衣衾。",
      "饱暖大富贵，康宁无价金。",
      "吾乐盖易足，名濂朝暮箴。",
      "元子与周子，相邀风月寻。"
    ]
  },
  {
    "id": "2e89e4204db5272b676a5e26f745a57f",
    "title": "夜雨书窗",
    "authorName": "周敦颐",
    "authorId": "2e89e4204db5272b5d616dd3390e9825",
    "dynasty": "宋",
    "content": [
      "秋风拂尽热，半夜雨淋漓。",
      "绕屋是芭蕉，一枕万响围。",
      "恰似钓鱼船，篷底睡觉时。"
    ]
  },
  {
    "id": "2e89e4204db5272be59d13aaf14e4364",
    "title": "石塘桥晚钓",
    "authorName": "周敦颐",
    "authorId": "2e89e4204db5272b5d616dd3390e9825",
    "dynasty": "宋",
    "content": [
      "旧隐濂溪上，思归复思归。",
      "钓鱼船好睡，宠辱不相随。",
      "肯为爵禄重，白发犹羁縻。"
    ]
  },
  {
    "id": "2e89e4204db5272b6308ae128cd6aa8a",
    "title": "题清芬阁",
    "authorName": "周敦颐",
    "authorId": "2e89e4204db5272b5d616dd3390e9825",
    "dynasty": "宋",
    "content": [
      "风雅久沦落，哇淫肆自陈。",
      "波澜嗟已靡，汗漫□无津。",
      "纷葩混仙蕊，谁可识清真。",
      "先生李郑辈，□态非拟伦。",
      "后生不识事，愈非句愈珍。",
      "至今桐庐水，相与流清新。",
      "蝉联十一世，奕叶扶阳春。",
      "十年问御史，邂逅章江滨。",
      "自惭无所有，衰叹徒欣欣。",
      "樽酒发狂笑，微言入典坟。",
      "稍稍窥绪馀，每每露经纶。",
      "因知相有术，源委本清淳。"
    ]
  },
  {
    "id": "2e89e4204dc61199d288518557d14661",
    "title": "醒心亭",
    "authorName": "陈宾",
    "authorId": "2e89e4204dc61199d1457b72d1457b72",
    "dynasty": "宋",
    "content": [
      "亭以醒心名，心与亭何与。",
      "物各有感通，此理贵深喻。",
      "岘山峙丰碑，见者皆堕泪。",
      "推类尽其馀，庶表名亭义。",
      "我昨发莆阳，春光正明媚。",
      "肩舆撼顿间，思虑杂劳勚。",
      "行行复行行，至此若沾醉。",
      "振衣蹑斯亭，四顾足清致。",
      "芳树布繁阴，晴山荐空翠。",
      "时有幽禽来，且无俗驾至。",
      "物我方两忘，情景亦相会。",
      "天君始泰然，万境绝纤翳。",
      "后乐与先忧，虚灵良不昧。",
      "揭扁端在兹，夫岂无所试。",
      "尚期知我者，他时来作记。"
    ]
  },
  {
    "id": "2e89e4204dc75c056b5787c8251ddff7",
    "title": "江船",
    "authorName": "薛朋龟",
    "authorId": "2e89e4204dc75c05d1457b72d1457b72",
    "dynasty": "宋",
    "content": [
      "夜色千山白，扁舟独进迟。",
      "乡心共帆急，世路与波随。",
      "性野禽鱼习，官寒故旧知。",
      "江梅如爱客，早放岁寒枝。"
    ]
  },
  {
    "id": "2e89e4204dc75c05ecdeed797dc1ba14",
    "title": "露",
    "authorName": "薛朋龟",
    "authorId": "2e89e4204dc75c05d1457b72d1457b72",
    "dynasty": "宋",
    "content": [
      "乘兴访村家，微微见露华。",
      "暗滋三径草，晴溅一庭花。",
      "梦入关河湿，凉生更漏赊。",
      "清江千万里，何处点蒹葭。"
    ]
  },
  {
    "id": "2e89e4204dc75c0521aeb0f1721c7179",
    "title": "咏秋葵",
    "authorName": "薛朋龟",
    "authorId": "2e89e4204dc75c05d1457b72d1457b72",
    "dynasty": "宋",
    "content": [
      "安肯向春阴，群然发锦林。",
      "黄存秋后色，赤抱日边心。",
      "喜附兰阶臭，羞夸菊砌金。",
      "敢忘涓滴润，雨露不时临。"
    ]
  },
  {
    "id": "2e89e4204dc75c05a4f9a63c6b8ef392",
    "title": "和潘良贵三江亭韵",
    "authorName": "薛朋龟",
    "authorId": "2e89e4204dc75c05d1457b72d1457b72",
    "dynasty": "宋",
    "content": [
      "爽气寒光四壁侵，青山千仞水千寻。",
      "远观吾里瀛洲路，怅望谁人魏阙心。",
      "春到已多鸣佩玉，酒酣应有解貂金。",
      "紫微太守经营巧，消得时贤次第吟。"
    ]
  },
  {
    "id": "2e89e4204dc75c0550894c0a152e267d",
    "title": "见雁",
    "authorName": "薛朋龟",
    "authorId": "2e89e4204dc75c05d1457b72d1457b72",
    "dynasty": "宋",
    "content": [
      "寒衣九月授他乡，遂见征鸿序一行。",
      "秋色未深先避雪，边声忽到又随霜。",
      "曾愁天路罹矰缴，只想中原食稻粱。",
      "汉使不归书不系，至今塞有客沾裳。"
    ]
  },
  {
    "id": "2e89e4204dc75c059c51d9bb99b1317c",
    "title": "剡中别吴客",
    "authorName": "薛朋龟",
    "authorId": "2e89e4204dc75c05d1457b72d1457b72",
    "dynasty": "宋",
    "content": [
      "百道飞流向剡飞，高田不歉下田肥。",
      "吴人只道吴山好，黄独如拳也救饥。"
    ]
  },
  {
    "id": "2e89e4204dc75c05bb7011ef6e823125",
    "title": "岱岳篇雪中送华山人东游",
    "authorName": "薛朋龟",
    "authorId": "2e89e4204dc75c05d1457b72d1457b72",
    "dynasty": "宋",
    "content": [
      "七十二君已绵邈，乾坤只今留岱岳。",
      "烟书云篆吊秦碑，万圣千灵朝汉朔。",
      "白日雕幡路相望，夜深仙乐张天上。",
      "日观天门踊跃登，芒作双鞋藜作杖。",
      "匹练吴门见几人，向来寂寞空山春。",
      "溪花谷树忽生色，一朝若为山人新。",
      "君行正直年华谢，山雪纷纷向君下。",
      "去看九州玉削成，孤高始信岱岳名。",
      "若趁长风竟飞举，鹅毛柳絮同身轻。"
    ]
  },
  {
    "id": "2e89e4204dcc876f419113d8127be065",
    "title": "北山隐居",
    "authorName": "王拙",
    "authorId": "2e89e4204dcc876fd1457b72d1457b72",
    "dynasty": "宋",
    "content": [
      "负郭萧然筑短墙，北山隐几意悠长。",
      "静看青草随时换，笑问白云何事忙。",
      "范蠡浮家终觉晚，刘伶荷锸信非狂。",
      "楮冠布褐安吾分，那有移文到草堂。"
    ]
  },
  {
    "id": "2e89e4204dcca4476bfcfbd737f72006",
    "title": "寒日前二日直宿省中",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "古屋寒无禁，幽眠梦不成。",
      "鼠留窥砚迹，风度响窗声。",
      "人语天将晓，春阴日未明。",
      "起来搔短发，端自有馀清。"
    ]
  },
  {
    "id": "2e89e4204dcca4471c2f4572cced0ee8",
    "title": "雨中直宿",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "白日文书满，清秋寓直频。",
      "雨愁官路滑，风喜夜凉新。",
      "头里千茎雪，胸中万斛尘。",
      "不知穷列宿，若个是吾身。"
    ]
  },
  {
    "id": "2e89e4204dcca4478ed5e51a7db22d57",
    "title": "伏日还府题王村铺",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "火候犹骑伏，金行已立秋。",
      "凉虽来缓缓，热好罢休休。",
      "岁月随鞭棰，尘埃老置邮。",
      "年年禾黍熟，吾道得无忧。"
    ]
  },
  {
    "id": "2e89e4204dcca44733ca95f38703cee2",
    "title": "六月十二日被檄诣边道中即事",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "驱马日尚早，解鞍天向晨。",
      "风虽排酷吏，雨复滞行人。",
      "保障连营远，陂塘发兴新。",
      "荷花娇欲语，愁绝故伤神。"
    ]
  },
  {
    "id": "2e89e4204dcca4472479430d0b3c0aad",
    "title": "晋阳道中",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "路入羊肠里，师行鼠穴中。",
      "山田如越俗，板屋类秦风。",
      "形势无加损，污隆有异同。",
      "百年开寿域，兴国太平功。"
    ]
  },
  {
    "id": "2e89e4204dcca44762afae1a6f782ce4",
    "title": "岚谷道中",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "汗漫穿岩谷，悠悠不计程。",
      "林鸠呼妇宿，驿马带驹行。",
      "叶落知霜早，禾登喜岁成。",
      "潺湲溪水急，未暇濯吾缨。"
    ]
  },
  {
    "id": "2e89e4204dcca447faae4aa466c8c276",
    "title": "过武强渡",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "千里跨羸马，一舟浮大河。",
      "他乡故旧少，长路往来多。",
      "心欲求田耳，身如作吏何。",
      "荒凉三径晚，归计日蹉跎。"
    ]
  },
  {
    "id": "2e89e4204dcca4471a7e145568414774",
    "title": "过铜雀台吊魏武",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "慷慨勤王始，艰难创业初。",
      "英辞传乐府，妙略布新书。",
      "逐鹿功虽在，藏舟计已疏。",
      "一朝空穗帐，爱子竟何如。"
    ]
  },
  {
    "id": "2e89e4204dcca447db165075f55c03b3",
    "title": "八月十一日山中早发薄寒凝冰马上重裘尚未能以御寒也时将中秋感旧而作",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "萧索岚州路，天寒已著人。",
      "可怜挟纩日，不待饮冰辰。",
      "凉夜更筹永，清秋月色新。",
      "去无河朔饮，絺绤故相亲。"
    ]
  },
  {
    "id": "2e89e4204dcca4474761c7f151fc4871",
    "title": "任邱道中值雪赠权邑宰曹弋取道曹河间同僚也",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "宿雾寒犹重，浓阴晓未分。",
      "山川连野暗，鸡犬隔村闻。",
      "浩荡天将雪，朦胧酒半醺。",
      "向来临易水，长啸欲移文。"
    ]
  },
  {
    "id": "2e89e4204dcca4474761c7f177f6a3bf",
    "title": "任邱道中值雪赠权邑宰曹弋取道曹河间同僚也",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "俎豆嗟何有，櫜鞬病未能。",
      "府中嘲短簿，门下养聋丞。",
      "问路朝驰传，逢人夕饮冰。",
      "全家今饱满，此禄惧难胜。"
    ]
  },
  {
    "id": "2e89e4204dcca447d8ede2bf886a836f",
    "title": "骑立山祷雨诗二首",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "绝壁临无地，飞泉落半天。",
      "潭中看止水，涧下响惊川。",
      "江汉威南及，嵩邙势北连。",
      "寻山应最易，骑立众峰前。"
    ]
  },
  {
    "id": "2e89e4204dcca447d8ede2bf30a9caea",
    "title": "骑立山祷雨诗二首",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "乞雨甘重茧，瞻天剧戴盆。",
      "无才修政事，有腼傍祠门。",
      "马足盘山肋，泉声漱石根。",
      "云霓如响答，蘋藻愿星奔。"
    ]
  },
  {
    "id": "2e89e4204dcca447876ec91afcbce2bf",
    "title": "谢诸公惠喜雨之什",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "薄宦惭亡补，高秋恨不归。",
      "况逢仍岁旱，犹著故时衣。",
      "祷雨精诚竭，忧民寝食非。",
      "自惟存畎亩，何以辱珠玑。"
    ]
  },
  {
    "id": "2e89e4204dcca447c4b329eaaf6961a8",
    "title": "喜雨",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "暂举催科手，来吟喜雨诗。",
      "不徒人物惠，且免吏民嗤。",
      "三日霖随应，千箱乐在兹。",
      "为言农事好，卒岁保嘻嘻。"
    ]
  },
  {
    "id": "2e89e4204dcca4479a96b1a59adfd8c5",
    "title": "四月二十七日雨后诣府学道过辟雍不暇谒权朝美归以诗寄之",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "三日霖雨足，四郊牟麦稠。",
      "日长浑似夏，风冷却疑秋。",
      "璧水劳心曲，车轮阻道周。",
      "桃花如烂熳，他日定来游。"
    ]
  },
  {
    "id": "2e89e4204dcca447101f75a7c85a77b2",
    "title": "和钦止桐庐中道见寄二首",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "邂逅来随牒，因循未拂衣。",
      "江乡知旧少，京国信音稀。",
      "老废书千卷，愁宽带十围。",
      "故人鸿鹄举，燕雀自卑飞。"
    ]
  },
  {
    "id": "2e89e4204dcca447101f75a7fd181eee",
    "title": "和钦止桐庐中道见寄二首",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "昔忝同僚分，深惭国士知。",
      "发衰将得白，衣素已成缁。",
      "富贵君馀事，功名彼一时。",
      "腊梅如可寄，为折最南枝。"
    ]
  },
  {
    "id": "2e89e4204dcca447dc35666441bfbcc9",
    "title": "次韵翟经国见寄",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "故国几乔木，长歧数短亭。",
      "日趋天阙绛，坐失鬓丝青。",
      "旧著归田赋，新传酿酒经。",
      "卜邻知有日，烂醉不须醒。"
    ]
  },
  {
    "id": "2e89e4204dcca44771b6e22639c2de52",
    "title": "喜闻方时敏来",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "浙江为客久，汴岸舣舟新。",
      "未暇趋东阁，先来觅故人。",
      "棋应缘老退，诗不为家贫。",
      "土物惟襄锦，堪为照乘珍。"
    ]
  },
  {
    "id": "2e89e4204dcca4475ada236c9d3c1c44",
    "title": "寄山阴隐者",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "闻道山阴老，春来乐有馀。",
      "饥餐一盘饭，闲读两行书。",
      "竹里亲沽酒，江边自买鱼。",
      "何曾入城市，人事转生疏。"
    ]
  },
  {
    "id": "2e89e4204dcca447b8d8bdc435835722",
    "title": "翟经国筑室于乡里人夸传以为盛其西吾苇溪也以诗戏之",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "故人高隐处，近在郭门西。",
      "数仞檐楹敞，满城门户低。",
      "便当容驷马，何止卜幽栖。",
      "更请开三径，时来过苇溪。"
    ]
  },
  {
    "id": "2e89e4204dcca447616c6bde4a27bdc3",
    "title": "十二月二十一日雪取道置酒于清白堂林正仲有诗次韵",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "花飞何事急，纨细不胜裁。",
      "睡起明书幌，妆成湿镜台。",
      "多情调玉烛，作意耻金罍。",
      "授简何容易，相如欲到来。"
    ]
  },
  {
    "id": "2e89e4204dcca447d70d4e01dbf92e31",
    "title": "夜直宿有怀",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "坐爱王孙不嗣音，东家芳草怨何深。",
      "柳芽得雨皆青茁，花叶随风故陆沉。",
      "未可便成春去恨，犹堪自强老来心。",
      "直须淡墨题名了，一醉相期到上林。"
    ]
  },
  {
    "id": "2e89e4204dcca447383f864513fa9a39",
    "title": "二月八日以藉田职事雪中至郊外归过美之题于屋壁",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "簿领劳人不少休，暂因王事得抽头。",
      "不辞出郭辛勤去，聊作寻春烂漫游。",
      "酒兴欲狂无客唤，雪花方急被风收。",
      "銮舆不日临千亩，郁郁天田瑞气浮。"
    ]
  },
  {
    "id": "2e89e4204dcca447b0060782fed4393a",
    "title": "社日过美之兄",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "鸣鸠唤妇喜新晴，旧燕寻巢乍入城。",
      "雷送雨声逢甲子，寒留春色到清明。",
      "赏心未向桃蹊发，饱意先从麦陇生。",
      "觅句尽于南亩得，粗官真自少风情。"
    ]
  },
  {
    "id": "2e89e4204dcca447a4759f7d4e2240dd",
    "title": "寒食前一日率赵伯山李汉老杨时可秦夷行刘仲忱游西池泛舟置酒分韵赋诗以每日江头尽醉归为韵余得江字因即赋所见",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "老欲争春未肯降，强陪诸彦倒空缸。",
      "上林春景宜寒食，水殿楼台胜曲江。",
      "花里人家酤酒斗，苇间钓艇买鱼双。",
      "眼穿不见春风面，翠袖依微半隐窗。"
    ]
  },
  {
    "id": "2e89e4204dcca447762f1cc0a0159527",
    "title": "寒食道中病目",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "今年已作暗寒食，此日正如盲老翁。",
      "病眼昏昏迷白黑，幻花隐隐出青红。",
      "人歌人哭千家里，春雨春晴一梦中。",
      "会放目光牛背上，转头何事不成空。"
    ]
  },
  {
    "id": "2e89e4204dcca44761a46980c1f1fbfa",
    "title": "暮春东阳道中寄乡里弟兄",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "天末题诗望故乡，碧云烟树两茫茫。",
      "青山九折屡回首，杜宇一声还断肠。",
      "别后已成千万恨，书来不寄两三行。",
      "江南春尽频相忆，为有杨梅欲共尝。"
    ]
  },
  {
    "id": "2e89e4204dcca44732fa43463ca17cc2",
    "title": "仲秋席上呈张几仲",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "父老欢呼夹道周，将军喜色在眉头。",
      "临边已见三开府，玩月何妨七倚楼。",
      "盛事珠玑交履舄，丰年酒肉到锄耰。",
      "请公径作通宵饮，今夜何须秉烛游。"
    ]
  },
  {
    "id": "2e89e4204dcca4479e4c88ccbcf1c891",
    "title": "九日张师",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "重阳何处可衔杯，瀛海新成百尺台。",
      "白雁迎霜前日到，黄花冒雨一时开。",
      "篱边岁岁民同乐，塞外年年上倚才。",
      "况有登高能赋客，孙郎声价擅天台。"
    ]
  },
  {
    "id": "2e89e4204dcca4474ade54effc2beeb8",
    "title": "次韵张衡父冬夕书事",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "横笛休吹且当挝，幽人梦短不禁茶。",
      "风琴不鼓自成曲，雪蕊无香犹是花。",
      "瑚琏少时轻子贡，鹪鹩此日慕张华。",
      "劳生正是南飞雁，秋去春来讵有涯。"
    ]
  },
  {
    "id": "2e89e4204dcca447468999800595b55c",
    "title": "二十二日泛舟曹娥江至蔡家山以晚潮将至趋陆至白宋堰遂复登舟",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "区区州县信徒劳，今日天涯倍寂寥。",
      "流水有溪皆赴海，泛舟无处不乘潮。",
      "登临初识山川险，来往空悲岁月消。",
      "但可此身长得饱，不妨斗米折吾腰。"
    ]
  },
  {
    "id": "2e89e4204dcca447871aa0a816270b65",
    "title": "九月一日舟次雍邱次翟静叔韵",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "砌下蛩声日夜催，秋之为气信悲哉。",
      "西风不送愁归去，白发能将老到来。",
      "涸辙久知吾有命，壮图今见子方开。",
      "相宽更辱新诗句，川上难忘逝者哀。"
    ]
  },
  {
    "id": "2e89e4204dcca447e8faabb96376cf87",
    "title": "次岢岚军寄保德倅同年王粹公",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "一舍相望马不前，秋风搔首故依然。",
      "江湖流落三千里，笔砚追随二十年。",
      "叹我尘埃凋发齿，知君卜筑近林泉。",
      "生涯粗足能归否，老大何妨不著鞭。"
    ]
  },
  {
    "id": "2e89e4204dcca447d9e1a2b9ad524461",
    "title": "是日晚次晋祠日已暮矣有客呼门甚急问之则阳曲尉高履伯祥也不鄙谓余置酒叙别感其志意以诗赠之高尝客河间河间帅南阳公以一饭礼焉高每语余未始不感激也故见于卒章",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "匹马青衫忽叩门，山前灯火已黄昏。",
      "苍颜白发身虽老，白酒黄鸡意尚存。",
      "醉里未尝呵李广，远来独肯送陈蕃。",
      "要敦薄俗惟君可，感激犹怀一饭恩。"
    ]
  },
  {
    "id": "2e89e4204dcca44712a89b72ecba7569",
    "title": "塞下",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "相逢奔走两河壖，来往空惊月再圆。",
      "王事敢辞同契阔，客游还喜共周旋。",
      "暮行野岸泥三尺，夜宿人家屋一椽。",
      "归看彭郎应大笑，东轩何事不留连。"
    ]
  },
  {
    "id": "2e89e4204dcca4474761c7f1e47d099d",
    "title": "任邱道中值雪赠权邑宰曹弋取道曹河间同僚也",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "骅骝终日在道路，鹦鹉一生遭网罗。",
      "诸公但欲选才耳，明府其如多事何。",
      "釜中烹鱼莫仓卒，车下叩角徒悲歌。",
      "寄书请问皇华使，今日谁堪政事科。"
    ]
  },
  {
    "id": "2e89e4204dcca4474761c7f15cb3d4fc",
    "title": "任邱道中值雪赠权邑宰曹弋取道曹河间同僚也",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "塞南塞北平如掌，冬后冬前暖似春。",
      "鸡唱晓声频送客，雪藏归路苦留人。",
      "论交自觉于诗薄，投分谁知与酒亲。",
      "恐被应刘来觅句，故看子建乞诸邻。"
    ]
  },
  {
    "id": "2e89e4204dcca447970af29e4bdbcf42",
    "title": "上恭祀圜丘天宇晴霁既庆成数日乃得小雪御制喜雪诗示群臣代人次韵拟和",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "都人夹道袂成阴，护驾争看万羽林。",
      "放仗端门归内早，飞花梁苑慰民深。",
      "雨旸时若皆天意，夙夜惟寅本帝心。",
      "赤子但闻歌击壤，未知何以报君临。"
    ]
  },
  {
    "id": "2e89e4204dcca44746623ec348c03247",
    "title": "代拟和御制喜雪诗",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "朝罢正元改岁华，都城飞雪夜如沙。",
      "似知天上焦劳意，来作人间散漫花。",
      "和气与春生畎亩，恩波随地彻荒遐。",
      "君王只为丰年喜，二月何妨见草芽。"
    ]
  },
  {
    "id": "2e89e4204dcca4472828e60dd6199103",
    "title": "喜雪上王尹",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "一封细札下明光，幕府匆匆夜促装。",
      "天子赐书追贾马，师臣草制拜龚黄。",
      "东都已散随车雪，西雒初留听讼棠。",
      "三日造朝真未速，方须杞梓构明堂。"
    ]
  },
  {
    "id": "2e89e4204dcca447918b4fc26b7c1019",
    "title": "客舍喜雪呈邵稽仲",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "和气先来慰旅人，中宵温暖便知春。",
      "但疑造化回天地，岂料风云动鬼神。",
      "洗濯萌芽归草木，扫除瘴疠入埃尘。",
      "隔墙似听闾阎说，邵父朝来喜色新。"
    ]
  },
  {
    "id": "2e89e4204dcca4474135a3d024dd623d",
    "title": "再和二首",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "天上纷纷地上匀，搀先来作塞垣春。",
      "不忧病客衣无褐，要助诗翁笔有神。",
      "且可留连遮瓦砾，莫教容易杂泥尘。",
      "悔将布鼓雷门过，谢罪从今欲自新。"
    ]
  },
  {
    "id": "2e89e4204dcca4474135a3d06aa270f5",
    "title": "再和二首",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "冬来玉烛更调匀，傍岁先教雪报春。",
      "色借楼台呈气象，力欺狐兔失精神。",
      "故应桃李知阴德，聊许冰霜作后尘。",
      "不用渔蓑苦图画，使君诗句自清新。"
    ]
  },
  {
    "id": "2e89e4204dcca447a16c154b10be117b",
    "title": "次韵邵稽仲喜雪诗",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "真是银河落半空，天公舍施作年丰。",
      "巧心未到芳菲处，饱意先归稼穑中。",
      "积素乍凭风凛凛，流膏应待日融融。",
      "更须今夜邀明月，要看清光几许同。"
    ]
  },
  {
    "id": "2e89e4204dcca447a54b770a02f531ec",
    "title": "去冬张若水伯奋以雪诗示余懒不暇和张屡趣之因谩谓张候有雪当奉和二月五日平旦雪数寸遽作此诗",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "春分犹著御冬衣，寒色凭陵暖自迟。",
      "入眼未教花恼客，断肠先被雪催诗。",
      "酒中有圣曾何敢，醉里寻乡自不辞。",
      "柳絮因风佳句在，报君已负一年期。"
    ]
  },
  {
    "id": "2e89e4204dcca4477c2295c847831272",
    "title": "悯旱",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "陌上行人欲饮冰，常年四月未炎蒸。",
      "热因常侍虽无据，尘类元规自可憎。",
      "南亩望云心激烈，老巫当午气凭陵。",
      "故应此旱由风伯，讼汝于天岂不能。"
    ]
  },
  {
    "id": "2e89e4204dcca4478657effd7c632dc3",
    "title": "耿伯顺用趋字韵作苦雨诗次韵答之",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "天公作雨万龙趋，倒卷黄河不用符。",
      "鹤集东山兴妇叹，水添北海助鹏图。",
      "转缘泥淖嗟疲懦，赓和篇章愧浅肤。",
      "夜报灯花双蕊好，忽惊檐溜晓来无。"
    ]
  },
  {
    "id": "2e89e4204dcca4475686688d44a400bc",
    "title": "送韩存思诚出守永嘉并寄同年周恭叔",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "雁荡山前万壑趋，故人新剖左鱼符。",
      "眼中风物皆诗句，到处溪山是画图。",
      "柑子剩量金尺寸，荔支远致玉肌肤。",
      "谢公岩畔因行乐，借问周郎好在无。"
    ]
  },
  {
    "id": "2e89e4204dcca447b54a1ce2d28d52bb",
    "title": "耿伯顺见和趋字韵诗次韵谢之",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "白头冉冉省中趋，欲乞君王竹使符。",
      "渐觉求田真上策，绝知跃马太狂图。",
      "不妨书籍时遮眼，已免蚊虻夜噆肤。",
      "老矣尚思交胜友，平生此意未全无。"
    ]
  },
  {
    "id": "2e89e4204dcca4476b2d372068434992",
    "title": "何得之见和次韵谢之",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "天府春来接步趋，立谈意气偶相符。",
      "诗名高似三都赋，句法严于八阵图。",
      "数仞未容窥阃奥，一斑犹喜见皮肤。",
      "不嫌俗客尘埃甚，时许篇章到我无。"
    ]
  },
  {
    "id": "2e89e4204dcca4475b5876c19190b708",
    "title": "韩循之治守安阳以病求代诏以其子卫尉少卿肖胄似夫为安阳守以诗送之",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "入戏莱衣问起居，出班条教吏民趋。",
      "韦平继世调金鼎，父子同时合虎符。",
      "一姓连书三守贵，两轓今见四轮朱。",
      "须将盛事烦耆旧，昼锦堂中作画图。"
    ]
  },
  {
    "id": "2e89e4204dcca447dbe2d9f569b95f6a",
    "title": "送赵胜非出守潍州",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "五十专城鬓尚青，左符分得意纵横。",
      "吏民犹记孔北海，宗室谁如刘更生。",
      "秋到郡楼和月上，花开后院带春行。",
      "何时我亦驱千骑，得傍三齐作附城。"
    ]
  },
  {
    "id": "2e89e4204dcca4471bd89bdcba25f6c5",
    "title": "送何亨老以直秘阁出守毗陵",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "为郎岁久坐无毡，梦想扁舟眼欲穿。",
      "得郡更兼天禄阁，逢人先说惠山泉。",
      "欲知炙味余虽勇，争下鞭梢子独先。",
      "别后若为相忆处，大江南畔月婵娟。"
    ]
  },
  {
    "id": "2e89e4204dcca447e697aabbfe576dbc",
    "title": "送李元量知池州",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "传闻喜色动周邦，日日江边望节幢。",
      "天下文章曾第一，关西材气本无双。",
      "好栽红药归持橐，却驾朱幡远渡江。",
      "千里不须劳笔力，从来九鼎尚能扛。"
    ]
  },
  {
    "id": "2e89e4204dcca447923266e9ac1b5ce3",
    "title": "送柳叔达侍知福州",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "山到瓯闽特地奇，满城楼观碧参差。",
      "胜游入眼如甘蔗，喜色逢人说荔枝。",
      "痛饮莫辜千日酒，剧谈聊付一枰棋。",
      "侍郎岂弟如慈父，想见邦人不忍欺。"
    ]
  },
  {
    "id": "2e89e4204dcca447461566cf0b510683",
    "title": "送同舍朱君彦明奉使东南措置铜事",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "天边使节动星辰，衔命归家得意新。",
      "负弩不须烦县令，挥金聊复燕乡人。",
      "锦衣行处江天晓，华表归时社树春。",
      "暂试铜山陶铸手，速应西上莫逡巡。"
    ]
  },
  {
    "id": "2e89e4204dcca44790bd550ac5476bda",
    "title": "送王取道二首",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "仁如尧舜圣天子，孝似骞参贤使君。",
      "拜章北阙墨尚湿，刻印东州符已分。",
      "从今欢笑对黄发，不复咨嗟看白云。",
      "知公闭阁坐自了，比屋孝弟皆欣欣。"
    ]
  },
  {
    "id": "2e89e4204dcca44790bd550a54162fea",
    "title": "送王取道二首",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "凛然孝子与忠臣，恩义双全在一身。",
      "来作会稽千里雨，去为东武万家春。",
      "定将清净安齐俗，空有讴歌戴越民。",
      "想过故乡须少驻，晓行方见锦衣新。"
    ]
  },
  {
    "id": "2e89e4204dcca447ed3bf13b0df73006",
    "title": "送苏师德主簿领赴官和州",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "眼看汗血已成驹，忽泛扁舟兴不疏。",
      "官小自应亲簿领，政成当遣乐樵渔。",
      "举行诗礼为家法，收拾江山作俸馀。",
      "蘋满汀洲相忆处，秋风寄取一行书。"
    ]
  },
  {
    "id": "2e89e4204dcca447e033f5d6f1fa30fe",
    "title": "美之得免西行喜甚以韵见报因贺之美之尝许候得报即置酒故见于卒章",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "喜报征车已罢休，解鞍聊足放眉头。",
      "异时安石难高卧，此日相如固倦游。",
      "花恨春迟方半吐，云欺风弱未全收。",
      "正须曲糵相料理，万斛舟中试拍浮。"
    ]
  },
  {
    "id": "2e89e4204dcca4474fa4e814d3f91942",
    "title": "次韵仲兄美之喜归二首",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "好在青山隐翠眉，遥知不负芰荷衣。",
      "越吟凄断终怀本，宋鹢徘徊故倦飞。",
      "世路百忧无似客，人情万事莫如归。",
      "况逢邺下多才子，剩判流霞醉落晖。"
    ]
  },
  {
    "id": "2e89e4204dcca4474fa4e814da3ccf75",
    "title": "次韵仲兄美之喜归二首",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "纤纤杨叶舞修眉，珍重烟光惹客衣。",
      "碧杏梢头莺百啭，黄茅檐外燕双飞。",
      "自谙渔父醒犹醉，莫怨刘郎去又归。",
      "今日正南驱马首，未饶阴藿向阳晖。"
    ]
  },
  {
    "id": "2e89e4204dcca447c2f76910255f8be2",
    "title": "张子仪以省员罢官若不释然者以诗勉之",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "折腰斗米笑徒劳，薄宦何能损一毛。",
      "他日未应忘令尹，今年还是省东曹。",
      "溟鹍得水鳞终变，韝鹗逢秋势必高。",
      "隋岸春深好杨柳，莫将归思滞江皋。"
    ]
  },
  {
    "id": "2e89e4204dcca44714a8c5342817c63a",
    "title": "次韵前南阳太守王传翁",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "当年五马富才华，百斛珠玑在咄嗟。",
      "陌上行春迎晓日，楼头待月送馀霞。",
      "屡闻田父歌遗爱，时有游人指渐嘉。",
      "笑杀即今痴太守，二毛憔悴眼昏花。"
    ]
  },
  {
    "id": "2e89e4204dcca4474278854dc7fa9cf9",
    "title": "寄武景才",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "清漳北去水滔滔，一舍相望倍郁陶。",
      "腐肉岂宜撄利剑，小鸡聊用试牛刀。",
      "冯驩久客弹长铗，扬子多愁赋广骚。",
      "无限秋风助佳兴，故人不见我心劳。"
    ]
  },
  {
    "id": "2e89e4204dcca447789a63f98d19bfa9",
    "title": "乡人胡舜举见和再次韵",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "咳唾珠玑出绪馀，旧传词赋压三都。",
      "先生年辈如今少，乡里人情似旧无。",
      "睡思不禁诗作恼，衰颜正赖酒涂糊。",
      "他年鸡黍陪乡社，愧我空空一鄙夫。"
    ]
  },
  {
    "id": "2e89e4204dcca447e5e383407b58cd73",
    "title": "次韵翟二淳老见寄",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "十年不到鲁东门，归梦长随酒半醺。",
      "后进颇能欺俗吏，故交独肯寄高文。",
      "老贪北阙千钟米，兴在西山一段云。",
      "欲乞此身南亩去，移书先报苇溪闻。"
    ]
  },
  {
    "id": "2e89e4204dcca447f4d294065b3920ec",
    "title": "次韵翟淳老",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "白发为郎亦偶然，戴盆何敢望青天。",
      "簿书不足妨谈麈，稍入聊能续爨烟。",
      "竹隐逢秋应怨鹤，苇溪过雨欲生莲。",
      "一筹太息输吾子，老圃堂成在我先。"
    ]
  },
  {
    "id": "2e89e4204dcca44718c632ca47896b89",
    "title": "次韵夏倪均父见和辕字韵诗六首",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "浩然骨冷但孤坟，疏雨梧桐句法存。",
      "忽见新诗来故里，错疑夫子是诸孙。",
      "江头春暖堪乘兴，洲上花开不掩门。",
      "日日城南望消息，仆夫为我取征辕。"
    ]
  },
  {
    "id": "2e89e4204dcca44718c632ca233252b5",
    "title": "次韵夏倪均父见和辕字韵诗六首",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "南都词赋旧传闻，但有风流梗概存。",
      "花径逢春张锦绣，竹林过雨长儿孙。",
      "跨城楼观云连夜，隔岸人家水映门。",
      "正要子诗弹压在，不应无事滞轮辕。"
    ]
  },
  {
    "id": "2e89e4204dcca44718c632caf72a43ff",
    "title": "次韵夏倪均父见和辕字韵诗六首",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "织女机头五色纹，裁成锦段远相存。",
      "篇篇境界如甘蔗，一一词章是外孙。",
      "载酒有人曾问字，谈诗无客敢登门。",
      "可怜衰病南阳守，强驾疲牛逐后辕。"
    ]
  },
  {
    "id": "2e89e4204dcca44718c632cac799509b",
    "title": "次韵夏倪均父见和辕字韵诗六首",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "眼看花枝作雾昏，年来无复壮心存。",
      "酒杯屡谏愁听妇，丁口新添喜到孙。",
      "揽镜自怜霜鬓叟，闭关谁顾雀罗门。",
      "乘车强欲班春去，野老携壶许傍辕。"
    ]
  },
  {
    "id": "2e89e4204dcca44718c632ca073cefe8",
    "title": "次韵夏倪均父见和辕字韵诗六首",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "西郊不雨屡占云，抚字区区志颇存。",
      "未暇溉田如召父，翻愁告籴遣臧孙。",
      "愿闻滂沛流鸳瓦，相见欢呼动荜门。",
      "乞与高文讼风伯，卧龙何事敢停辕。"
    ]
  },
  {
    "id": "2e89e4204dcca44718c632caedc5f07b",
    "title": "次韵夏倪均父见和辕字韵诗六首",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "何郎宿草已生坟，常老题诗翰墨存。",
      "陶令一生惟爱酒，孟郊千古遂无孙。",
      "探花梁苑春骑马，踏雪繁台夜叩门。",
      "欲觅旧游何处在，故人不见漫回辕。"
    ]
  },
  {
    "id": "2e89e4204dcca44751165d765693ca81",
    "title": "赠王正叔",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "百年图史富纵横，痛饮狂歌过一生。",
      "稷下先生初应诏，关西夫子旧知名。",
      "乘槎不觉侵霄汉，枕石终思返钓耕。",
      "好遣家童报消息，晓猿无事莫相惊。"
    ]
  },
  {
    "id": "2e89e4204dcca447721d73d5da11b333",
    "title": "少夷见和戏以其韵赠之",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "南郭先生心似灰，一官偶向此间来。",
      "诗才举世当归逊，德行何人敢望回。",
      "三径就荒知有命，十年不调惜无媒。",
      "更添贫病相料理，颇遣黄花近酒杯。"
    ]
  },
  {
    "id": "2e89e4204dcca4472fe110288d4e42f5",
    "title": "次韵赵伯山见赠",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "十年眉宇记清扬，班列争看玉照行。",
      "奏雅不应参郑卫，论交何必减潘杨。",
      "老妻酿酒新知法，稚子扶犁渐肯堂。",
      "心计此身归已足，不须辛苦问耕桑。"
    ]
  },
  {
    "id": "2e89e4204dcca447ce8b701e7afcfea1",
    "title": "寄杨时可许少尹时有从兄之丧",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "忧患相随不少宽，出门赢得泪汍澜。",
      "岂知桃李争春色，但觉尘埃逐马鞍。",
      "客里自应书问少，老来尤念别离难。",
      "故人曾解相思否，乞取相思过眼看。"
    ]
  },
  {
    "id": "2e89e4204dcca447941820739d967837",
    "title": "余去冬赴南阳过尉氏以不获见孙少魏为恨近于同僚处见孙诗次韵寄之",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "发如黑漆未成翁，野鹤孤高不受笼。",
      "踠足自疑天宇隘，举鞭可但冀群空。",
      "闲吟秀句邀诗客，自协新声按舞童。",
      "已卜异时干典谒，莫嫌俗士不教通。"
    ]
  },
  {
    "id": "2e89e4204dcca44775512d0faf74153a",
    "title": "寄外兄张会之",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "与兄憔悴各他乡，细数平生可断肠。",
      "少日父兄俱过隙，老来儿女忽成行。",
      "梦游湖北心常折，身在周南鬓已苍。",
      "莫向秋风原上望，脊令飞堕转悲凉。"
    ]
  },
  {
    "id": "2e89e4204dcca4474b76c735a14e3048",
    "title": "赠如璧长老二首",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "少游太学饶夫子，老倚清松璧上人。",
      "好与惠休为后嗣，直疑贾岛是前身。",
      "浮萍暂聚曾交臂，独鹤孤飞遂绝尘。",
      "肯念故人今白发，与云出岫莫辞频。"
    ]
  },
  {
    "id": "2e89e4204dcca4474b76c735e8ef06dd",
    "title": "赠如璧长老二首",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "自为云山作主人，更邀麋鹿作比邻。",
      "一斋一粥今禅伯，无姓无名古逸民。",
      "尽了委缘心似水，未捐习气笔如神。",
      "丐师石上菖蒲节，要度人间八十春。"
    ]
  },
  {
    "id": "2e89e4204dcca447fff24e88a6845c67",
    "title": "元祐中先人将漕淮南与长乐林旦次中为僚其子硕儒肤与余游相好也后三十五年复相见于京师道旧涕泪已而复遣其爱子薿见过仍辱赠诗叙畴昔之好次其韵答之",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "往岁丁年戏彩同，别来几度茁葭蓬。",
      "贫无负郭嗟吾拙，老有名驹慰子穷。",
      "云断太行双拱木，鹤归华表两悲翁。",
      "更怜头里千茎雪，纵得春风不解融。"
    ]
  },
  {
    "id": "2e89e4204dcca44736342c370d0bf6c6",
    "title": "韩次律在许下与叶少蕴唱和他日以寄余因次韵和之并以寄叶",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "尺书不献罪何逃，每读新诗胜读骚。",
      "千里寄怀惟短梦，十年饮德似醇醪。",
      "次公治郡声方藉，陶令抛官趣独高。",
      "俗吏无缘参步武，白头终日漫尘劳。"
    ]
  },
  {
    "id": "2e89e4204dcca4474004dd2ec88cc212",
    "title": "暇日过西曹谒何安中得之李倞冲季咸许出近诗而未也戏以诗索",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "眼看簿领眩生花，共指墙阴待日斜。",
      "水部诗名今独步，河梁句法旧传家。",
      "未容碧海归深阔，应许阳春办咄嗟。",
      "莫为琼瑶生校计，古人初不废投瓜。"
    ]
  },
  {
    "id": "2e89e4204dcca447ec72ce290ddcf92a",
    "title": "司令谢兢元赐以诗见索近文且叙世旧次韵谢之",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "少年识字是天刑，妄意扶摇起北溟。",
      "我似羸羊安可驾，子如快剑不须硎。",
      "汗传骥种方新赤，毡付衡门只旧青。",
      "满纸恶诗将底用，为糊新样小围屏。"
    ]
  },
  {
    "id": "2e89e4204dcca44727dbc1a40c8277ea",
    "title": "次韵朱琳天球",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "河鼓仙人喜欲狂，云軿稍渡汉中央。",
      "应嗟此夜成弦筈，又待明年换雪霜。",
      "乞巧本非吾辈事，追欢已属少年场。",
      "可怜愁杀朱夫子，竟夕哦诗仰屋梁。"
    ]
  },
  {
    "id": "2e89e4204dcca4477d14032c7706bbaf",
    "title": "春日燕百花堂有怀前太守许子大以诗戏之",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "风流谁似许南阳，人到于今尚不忘。",
      "笔下涌成三峡水，胸中盖就百花堂。",
      "召公棠荫家家满，潘令桃蹊处处芳。",
      "借问蔡州何所似，瓠壶形势若为长。"
    ]
  },
  {
    "id": "2e89e4204dcca447f148130fda973fe2",
    "title": "顷官会稽与江彦文赵胜非为僚盖二十馀年于今矣前日相会于庭中道旧乐胜非许以家酿饷我久而不至尝请为后堂之客屡矣辄复未果意者殆余请之未坚也因以诗戏之并约彦文同赋",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "天上王孙驰誉早，江南官舍结交深。",
      "举头共惜湖山隔，屈指空惊岁月侵。",
      "青社欲颁从事酒，绨袍尤见故人心。",
      "绝闻列屋皆倾国，何日纤纤手自斟。"
    ]
  },
  {
    "id": "2e89e4204dcca447ce5c4adba987d6cc",
    "title": "既以诗乞酒于胜非而彦文云吾酒殆不减渠当以饷子九日绕菊独对空樽而彦文使至因次前韵戏之",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "雨里黄花愁正绝，篱边白酒意殊深。",
      "曲拳自觉我无用，然诺谁知公不侵。",
      "便许餔糟真好事，独令染指亦何心。",
      "小哉正恨鸱夷腹，倾倒聊堪一再斟。"
    ]
  },
  {
    "id": "2e89e4204dcca44733e7006077d7363c",
    "title": "时可屡欲尝白酒会有客馈余因分以饷之既而惠诗讥酒器之隘因复次深字韵为答时可新买舞鬟甚丽而尚稚故云",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "解摈先生空傥䓪，草玄夫子独精深。",
      "谈诗亹亹心常折，使酒时时气颇侵。",
      "欲炙已勤知子意，投醪虽俭盖吾心。",
      "端知皓腕如绵弱，故遣涓涓只细斟。"
    ]
  },
  {
    "id": "2e89e4204dcca44768f7ae3fee6e5db0",
    "title": "朱贡父自尚书郎领宪河朔会高阳阙守因摄帅事以诗寄之且觅蟹螯",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "清渭三年伴浊泾，鸿毛一举便冥冥。",
      "帐前共听将军令，塞下争看使者星。",
      "四坐应刘邀俊彦，两行燕赵列娉婷。",
      "只知左手持螯美，不念贫交正独醒。"
    ]
  },
  {
    "id": "2e89e4204dcca4476d03e0b030ff2d20",
    "title": "史东美置酒见招偶以释奠致斋不果往因为诗戏之以请他日之约兼呈周与刘敏叔",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "登车未肯便埋轮，置酒邀宾一笑春。",
      "北海尊罍知意重，太常官职恨斋频。",
      "愁霖已逐清欢失，胜概空随好梦新。",
      "唤取江潭憔悴客，莫教偏作独醒人。"
    ]
  },
  {
    "id": "2e89e4204dcca44767a0fb9501f3bdbf",
    "title": "闻苏叔党至京客于高殿帅之馆而未尝相闻以诗戏之",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "小坡不见二年馀，闻到都城信有诸。",
      "雪里便回非兴尽，鱼中不寄是情疏。",
      "朱门但识将军第，陋巷难逢长者车。",
      "别后欲知安否在，试凭青鸟问何如。"
    ]
  },
  {
    "id": "2e89e4204dcca44727f8aa4b5a2bc66b",
    "title": "走笔谢仲达饷新橘诗",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "薄暮传呼使者忙，儿童颠倒着衣裳。",
      "花开铁树何曾识，枣熟东家漫得尝。",
      "厌客欲开丞相阁，绝交先寄洞庭香。",
      "直须载酒同君饮，免使繁枝怨晓霜。"
    ]
  },
  {
    "id": "2e89e4204dcca447c6cdd540b760286d",
    "title": "代拟和御制睿思殿赐宴赏金橘诗",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "帝燕蓬莱月最良，广寒仙部出中房。",
      "浥霜火齐累累熟，噀雾金苞冉冉香。",
      "地向江南移茂苑，人于天下醉清觞。",
      "愿因嘉果论忠孝，报国丹心敢暂忘。"
    ]
  },
  {
    "id": "2e89e4204dcca44701fd12dfaf953097",
    "title": "东坡兄弟应制举日各携砚一入对廷中而黄门之砚为其甥文骥所宝好事者往往有诗文以请余故亦同赋",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "不见东坡老弟昆，文章浩荡失渊源。",
      "眉山当日人何在，曲阜他年履尚存。",
      "试想研磨虽有处，欲寻斧凿见无痕。",
      "计功何必惭周鼎，会使词林百怪奔。"
    ]
  },
  {
    "id": "2e89e4204dcca447cf77b4eb8e6f4f4e",
    "title": "马宗玉教授自大名考进士归以诗赠之",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "清世谁人怨考槃，喜闻明诏竞弹冠。",
      "文章得路呈身易，衡石当前下笔难。",
      "尽拔灵珠沧海暗，独横长剑晓天寒。",
      "知君故是抡才手，拟抱焦桐一问看。"
    ]
  },
  {
    "id": "2e89e4204dcca447eb176ed66d8ab6fe",
    "title": "辛丑二月二十四日以故事被檄诣贡院榜下诃止观者五鼓至院前榜未出假寐门台之上忽忆秦夷行在院中因作小诗戏之预约西池之游秦出当以呈也",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "不妨肮脏倚朱门，坐睡聊醒宿酒醺。",
      "顾我尚犹堪御侮，逢公那敢更论文。",
      "水添池面今三尺，花减春光已二分。",
      "颇许韩非同传否，西城行乐念相闻。"
    ]
  },
  {
    "id": "2e89e4204dcca447e2fd9bceeb53e93e",
    "title": "榜出即事戏成",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "黄纸争看淡墨书，人人自恐姓名无。",
      "用心正似争蛮触，出手何如得雉卢。",
      "路入广寒人共羡，捷传城濮气争呼。",
      "回思三十年前事，华发萧萧一病夫。"
    ]
  },
  {
    "id": "2e89e4204dcca447d6332ed07d4fbf34",
    "title": "奇将赴廷试用韵",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "忆昔先公一束书，起家儋石向来无。",
      "子孙但欲传仓库，婚嫁何曾议郑卢。",
      "孝弟一门贫自乐，科名三世喜相呼。",
      "更须力献平津策，夺取龙头慰老夫。"
    ]
  },
  {
    "id": "2e89e4204dcca4475aa1ef44b145a576",
    "title": "育下第用前韵示之",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "人生当读五车书，一第区区汝岂无。",
      "但可三冬长足史，何须一掷便成卢。",
      "少年决战虽当力，健将衔枚不用呼。",
      "莫共痴儿论𦙤臊，不能再鼓定非夫。"
    ]
  },
  {
    "id": "2e89e4204dcca44735d24f121ec8a77f",
    "title": "容之在稾城闻欲从帅辟用前韵戏之",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "使者争飞荐鹗书，论才何止朔方无。",
      "从军更欲投毛颖，仗剑还思跨的卢。",
      "塞北吏民方眷恋，晋阳耆旧已欢呼。",
      "可怜公绰堪廊庙，漫作区区薛大夫。"
    ]
  },
  {
    "id": "2e89e4204dcca44766b2ae1709f4fc81",
    "title": "再赋杉字韵呈美之",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "高卧终朝对碧巉，肯将志气逐尘凡。",
      "眼穿斜谷双蓬鬓，身在长安一布衫。",
      "未把渔竿栖汉濑，定随霖雨起商岩。",
      "明堂有日求梁栋，认取凌云万丈杉。"
    ]
  },
  {
    "id": "2e89e4204dcca4478024bd1ab3ee0567",
    "title": "闰月中浣与诸客会于葆真宫郑顾道有诗次韵",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "野性宜将寂寞滨，林间景物倍曾亲。",
      "逢棋便可消长日，下马何妨问主人。",
      "雨过夏畦供馔美，风来水阁送凉新。",
      "重游更待秋风起，净扫池头醉一巡。"
    ]
  },
  {
    "id": "2e89e4204dcca447a7d536c1be031762",
    "title": "汪彦文以葆真韵见赠次韵答之",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "少年倾盖海之滨，白发相逢意转亲。",
      "三伏偶乘偷暇日，一枰聊作暂闲人。",
      "官清已怪腰金晚，诗好因缘梦笔新。",
      "火急著成封禅颂，属车方欲议东巡。"
    ]
  },
  {
    "id": "2e89e4204dcca44761d96a5e9c4a099b",
    "title": "七月朔集于河沙方允",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "解佩时时梦汉滨，不将喜事报交亲。",
      "围棋赖作争先客，买妾方成得意人。",
      "乍看梳装传内样，剩供头面买时新。",
      "拚须一醉金钗侧，莫向樽前著暗巡。"
    ]
  },
  {
    "id": "2e89e4204dcca447be4587948810e6dc",
    "title": "杨时可苏在廷",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "文章华翰九天开，二妙同时在一台。",
      "高会竞看文阵合，后堂新许客星来。",
      "评诗故自当归逊，在寝何容敢望回。",
      "已请杏花留一笑，不劳羯鼓横相催。"
    ]
  },
  {
    "id": "2e89e4204dcca447d7d765cbb920fc3e",
    "title": "贺韩子苍迁居",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "南邻歌舞北邻呼，藏室仙人肯卜居。",
      "著撰初无千斛米，般移空有五车书。",
      "乌来屋上看殊好，燕集梁间喜有馀。",
      "莫把先生轻相料，锦囊犹自可专车。"
    ]
  },
  {
    "id": "2e89e4204dcca4477e0cf53b423eb1d0",
    "title": "山中即事",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "山谷崎岖路寂寥，我行今日是何朝。",
      "春归阳木青先变，雪落阴崖冻不消。",
      "迟日映云犹未暖，馀寒挟雨尚能骄。",
      "绝闻近舍村酤美，野老相逢苦见邀。"
    ]
  },
  {
    "id": "2e89e4204dcca44772e138d73c81e7c1",
    "title": "偶成",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "此身三十九年非，高论逡巡已少卑。",
      "未解营生穷似虱，不堪作吏钝如椎。",
      "春光烂熳然心火，愁绪牵连织鬓丝。",
      "却羡耦耕人最乐，只应沮溺是吾师。"
    ]
  },
  {
    "id": "2e89e4204dcca447b82a31b1a49f20e7",
    "title": "移疾",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "年来乐事不关身，藜杖绳床过了春。",
      "穷在世间真有鬼，钱于我处独无神。",
      "稍谙药性都缘病，尚恋官粮只为贫。",
      "不学小儿潘骑省，逢人惊怪二毛新。"
    ]
  },
  {
    "id": "2e89e4204dcca447c580976ef0e5cd1e",
    "title": "不寐",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "秋光已向鬓毛催，寒色仍从枕簟来。",
      "天外角声风引去，日边归梦雨惊回。",
      "愁能醉客非关酒，老欲随人不待媒。",
      "拟放此身无著处，闲时只合且衔杯。"
    ]
  },
  {
    "id": "2e89e4204dcca4474b1e95fd28bed103",
    "title": "寄题宝应县五柳亭",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "肯向明时事隐沦，亭边五柳漫摇春。",
      "当年未易胜今日，此地还如见古人。",
      "高兴不随霜叶尽，清风长与露条新。",
      "何妨便著先生传，一洗淮南俗吏尘。"
    ]
  },
  {
    "id": "2e89e4204dcca4479d9da7c6969e6712",
    "title": "归雁亭",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "东风杨柳杏花飞，曾伴先生酒一卮。",
      "前辈风流那复见，小亭烟雨漫相思。",
      "城边春草路南北，山下河梁人别离。",
      "一尺短书湘水阔，年年愁绝雁归时。"
    ]
  },
  {
    "id": "2e89e4204dcca4472016b3f5167f1090",
    "title": "锦绣亭",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "买花不惜万钱空，点缀芳菲似画工。",
      "十样锦机翻剑外，一年春色在壶中。",
      "醒来莫遣风吹碧，醉里何妨烛映红。",
      "待得他年成步障，寄书来唤苇溪翁。"
    ]
  },
  {
    "id": "2e89e4204dcca447dd970ef1e1a3e107",
    "title": "大司成葛雅卿挽诗",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "兄弟同升世所难，公家伯仲尽鹓鸾。",
      "甘泉侍从双狨坐，国子先生两杏坛。",
      "丹旐随舟千里哭，丰碑表墓万人看。",
      "白头故友空垂泪，一纸新书墨未干。"
    ]
  },
  {
    "id": "2e89e4204dcca447e3ca3fa41bfb92ad",
    "title": "拟和元夕御制",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "万户千门绣作团，未央宫阙耸巑岏。",
      "灯花无数排金粟，月魄当空倚扇纨。",
      "香绕御炉烟幂幂，玉瑶仙佩响珊珊。",
      "游人共说归来晚，一枕钧天好梦残。"
    ]
  },
  {
    "id": "2e89e4204dcca4470a968782aa4f45b4",
    "title": "拟和元夕御诗",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "元夜新添一月春，曲轻花嫩未成尘。",
      "笙歌满地醉还醒，楼阁中天奂且轮。",
      "新乐妙如仪凤舞，远人动似塞鸿宾。",
      "不知湛露恩多少，但见三韩拜舞频。"
    ]
  },
  {
    "id": "2e89e4204dcca447392b328d77e2ac59",
    "title": "九月二十六日韩弼夫与十九娘赴官郢州之京山携家出饯于城南郝氏之园席上作小诗送韩儿侄咸和",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "西风吹叶落，南浦送行人。",
      "白酒难留客，黄花不当春。"
    ]
  },
  {
    "id": "2e89e4204dcca447d84c52d126a385ab",
    "title": "自和",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "卞和三献后，不复见斯人。",
      "探得连城璧，归时正及春。"
    ]
  },
  {
    "id": "2e89e4204dcca447de75a645b82a1863",
    "title": "代弼夫和",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "京山虽百里，何以慰吾人。",
      "乞取蒲葵扇，持归作小春。"
    ]
  },
  {
    "id": "2e89e4204dcca4476b59be147006ceea",
    "title": "净名境界",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "老子方丈里，先生瓶钵间。",
      "须将为实用，过后没机关。"
    ]
  },
  {
    "id": "2e89e4204dcca447345d64b4c414d064",
    "title": "盘斋诗",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "退之送李愿，归欤两山间。",
      "而今乃有此，坐能悦吾颜。"
    ]
  },
  {
    "id": "2e89e4204dcca4479ba7e6a7c312cf19",
    "title": "清风峡",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "几被红尘误，潜欣玉宇开。",
      "主人贤若此，款待故人来。"
    ]
  },
  {
    "id": "2e89e4204dcca4479d4e35a84e3dff42",
    "title": "过霍子磐故居时霍已入都",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "月下一壶酒，故人于此同。",
      "故人今不见，明月又成空。"
    ]
  },
  {
    "id": "2e89e4204dcca4472406b77d1a1b71a8",
    "title": "石井",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "山腰一石窟，其深不可计。",
      "静听水潺湲，流作涧声细。"
    ]
  },
  {
    "id": "2e89e4204dcca44761b175624c8546cd",
    "title": "以双蟹杯酒饷阿宝作诗戏之",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "双螯才映箸，一勺仅盈瓯。",
      "未足多沉湎，聊堪小拍浮。"
    ]
  },
  {
    "id": "2e89e4204dcca447879b74f302bd72e0",
    "title": "侍耕诗三首",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "记取宣和第一年，銮舆晓出劝耕田。",
      "侍臣竞欲终千亩，大半农夫不暇鞭。"
    ]
  },
  {
    "id": "2e89e4204dcca447879b74f3e60b623f",
    "title": "侍耕诗三首",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "田头老父话生平，不学终军漫请缨。",
      "南亩未为遭遇晚，亲逢天子问春耕。"
    ]
  },
  {
    "id": "2e89e4204dcca447879b74f34770f9b4",
    "title": "侍耕诗三首",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "巍巍端拱圣曾孙，束帛如山贲远村。",
      "千亩欲严宗庙礼，三推亲屈帝王尊。"
    ]
  },
  {
    "id": "2e89e4204dcca447c95896edb63b714c",
    "title": "和默庵喜雨述怀二首",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "昨日江头晚雨天，一舟如叶可扁然。",
      "故人政自把锄急，叹想当时子在川。"
    ]
  },
  {
    "id": "2e89e4204dcca447c95896eded8604a8",
    "title": "和默庵喜雨述怀二首",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "一翻雨过艳阳天，桃李无言还寂然。",
      "解道春江断桥句，旧时闻说徐师川。"
    ]
  },
  {
    "id": "2e89e4204dcca447a2065cf14ba0c66a",
    "title": "雨中走笔招唐臣徐子明饮",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "桃李纷纷落雨馀，愁看春色洗铅朱。",
      "试凭髯许招徐邈，颇复能中酒圣无。"
    ]
  },
  {
    "id": "2e89e4204dcca447614d65ea352f51e2",
    "title": "雁荡山中逢雨戏成诗",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "试凭溪鸟谢青山，莫遣愁霖碍往还。",
      "身是江南趋走吏，暂来能得几多闲。"
    ]
  },
  {
    "id": "2e89e4204dcca44708cfeb5c60e747aa",
    "title": "次韵杨时可雪中三绝句",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "雪里孤芳不自难，花心炯炯向春单。",
      "可怜风伯能痴妒，故作无端分外寒。"
    ]
  },
  {
    "id": "2e89e4204dcca44708cfeb5cb8738c57",
    "title": "次韵杨时可雪中三绝句",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "见睍消流似发蒙，宿云归尽不禁风。",
      "小桃洗面添光泽，未点胭脂已自红。"
    ]
  },
  {
    "id": "2e89e4204dcca44708cfeb5c36640d15",
    "title": "次韵杨时可雪中三绝句",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "怕寒终日醉如泥，强欲寻春意转迷。",
      "柳絮榆钱从约勒，桃红李白要提携。"
    ]
  },
  {
    "id": "2e89e4204dcca447c095f79d7da1c7a1",
    "title": "雪中寄丹元子",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "阴风一夜搅春冥，风定纷纷雪片零。",
      "想见玉清真境上，白虚光里诵黄庭。"
    ]
  },
  {
    "id": "2e89e4204dcca4478072b65ce20319cc",
    "title": "咏史",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "张汤忍死能偿怨，苏季横尸会报仇。",
      "利口有神君看取，盖棺犹解作戈矛。"
    ]
  },
  {
    "id": "2e89e4204dcca4470248619d894210e5",
    "title": "咏史寄毛德修",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "将军舍下雀罗宽，骠骑营前万马攒。",
      "冷暖不随时俗变，古今惟有一任安。"
    ]
  },
  {
    "id": "2e89e4204dcca4474d4ba5684c0d4dd6",
    "title": "被檄诣益津过谒城自和元日所题诗",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "燕舞莺啼争窈窕，桃红李白斗尖新。",
      "尽将锦绣遮阡陌，春到田家自不贫。"
    ]
  },
  {
    "id": "2e89e4204dcca44794841493093af9ee",
    "title": "初见太行",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "已作盐梅济时了，却收霖雨入山来。",
      "当年富贵汾阳郭，异代功名相国裴。"
    ]
  },
  {
    "id": "2e89e4204dcca44745c35ec68e621ddb",
    "title": "暮宿戍楼诗",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "蚊雷汗雨夜方初，独卧谯门气少苏。",
      "睡觉不知星斗落，恍然魂梦在江湖。"
    ]
  },
  {
    "id": "2e89e4204dcca447490e8a71a34d4636",
    "title": "古意堂",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "破鼎如铛价万金，古文科斗费推寻。",
      "不须更待琴弦足，会有幽人识此心。"
    ]
  },
  {
    "id": "2e89e4204dcca4471d021af27cb440f4",
    "title": "喜凉亭",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "小亭新筑藕花边，为爱陂塘五月天。",
      "最好一番风雨过，琼珠无数落清泉。"
    ]
  },
  {
    "id": "2e89e4204dcca4474f9373dfad34adee",
    "title": "独往亭",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "亭前旧种碧琅玕，别后何人着眼看。",
      "山下溪流接潮水，时凭双鲤报平安。"
    ]
  },
  {
    "id": "2e89e4204dcca447e45583cdc436ad8e",
    "title": "戏马子约",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "罗敷十六鬓如云，五马徘徊动使君。",
      "见说黄金难可意，试凭青翼去相闻。"
    ]
  },
  {
    "id": "2e89e4204dcca447f4578269e46d0d6b",
    "title": "歌",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "玎珰响铁未须敲，更听清声彻碧霄。",
      "最爱六幺花十八，索人起舞眼频招。"
    ]
  },
  {
    "id": "2e89e4204dcca4471295ca49a61ed2e0",
    "title": "余有鉴其制如书册戏号勋业簿取子美诗所谓勋业频看鉴者马子约题诗其上云勋业簿中频点捡只添白发与苍颜和之",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "人心各自如其面，白首论交尚不情。",
      "惟有个中真莫逆，时时相对说平生。"
    ]
  },
  {
    "id": "2e89e4204dcca44783db8311ba7cdd94",
    "title": "十五日冬至次长垣王强夫置酒雪大作醉中踏雪步行出西城登锦绣亭",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "萧萧冷木噪寒鸦，未有春风发柳芽。",
      "应为亭边无锦绣，天公散水自成花。"
    ]
  },
  {
    "id": "2e89e4204dcca4475bdec4947fb3204c",
    "title": "戏书纸尾寄犹子弃问锦绣亭春色",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "新年桃李渐胚胎，锦绣亭边处处栽。",
      "寄汝馆陶三尺素，要知春色写将来。"
    ]
  },
  {
    "id": "2e89e4204dcca447a17c196abb2e4b4a",
    "title": "赤尉苏太原寄半丈红走笔谢之",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "京兆官曹棰楚中，今年春色又成空。",
      "应怜头里千茎雪，折赠枝间半丈红。"
    ]
  },
  {
    "id": "2e89e4204dcca447ddf3f268bcd1320f",
    "title": "游洪福不果入",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "愁风愁雨一春中，无限芳菲转手空。",
      "不到武陵肠欲断，桃花可惜为谁红。"
    ]
  },
  {
    "id": "2e89e4204dcca4479a130250f8a88429",
    "title": "棠梨",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "晓驱羸马日将中，眼饱何曾念腹空。",
      "可是爱花狂不彻，棠梨树下觅残红。"
    ]
  },
  {
    "id": "2e89e4204dcca447d070ae0d77d27ad2",
    "title": "寄高阳宰张即功",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "方丈仙山客，高阳辩士乡。",
      "圣朝新命吏，茂宰近为郎。",
      "烽火三关戍，尘埃百战场。",
      "幽燕通聘问，蕃汉杂耕桑。",
      "政简人安堵，刑清舍掩棠。",
      "万家鱼蟹贱，十里芰荷香。",
      "置酒时多暇，裁诗夜未央。",
      "水摇天影乱，风送角声长。",
      "骤见秋云白，相思塞草黄。",
      "无忘寄消息，看取雁南翔。"
    ]
  },
  {
    "id": "2e89e4204dcca447ff7191600a4650fb",
    "title": "宣和四年五月辛亥诏以神宗皇帝所书鼎说十二字藏于延英阁臣鼎臣赋诗以纪其事",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "孤臣生苦晚，仅及熙宁初。",
      "虽沾化育恩，不睹衣冠馀。",
      "呜呼丕显哉，谟训存诸书。",
      "议论略秦汉，制作追唐虞。",
      "每闻父老言，太息涕泪濡。",
      "不意垂老年，观此河出图。",
      "禹鼎沦泗水，异说纷相诬。",
      "蔽之十二言，一洗诸儒迂。",
      "天意盖若曰，世定后圣无。",
      "要当缵禹功，千载与之俱。",
      "各力所未遑，翼子其付诸。",
      "崇宁果图功，继志若合符。",
      "屹然奠九鼎，四海安覆盂。",
      "此书天所锡，制器实权舆。",
      "岩岩宝阁尊，万灵所依于。",
      "嗟尔九州民，跂行与蹶趋。",
      "瞻之必稽首，过者当下车。"
    ]
  },
  {
    "id": "2e89e4204dcca447ebd77eafd2a617b1",
    "title": "余少时尝种竹于所居之南号竹隐今二十年矣而隐之志盖未遂也孙志康善篆尝欲得竹隐二字题其上因叙所以为诗以乞之且呈好事诸君子各乞一诗以为旧隐光华",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "先君昔谢事，勇退不待年。",
      "区中五亩宅，郭外二顷田。",
      "归装无一金，买书费万钱。",
      "余时老莱衣，方冠绝可怜。",
      "赐第殿东厢，弃官天北边。",
      "耕耘具甘旨，采掇求兰荃。",
      "积竹南墙下，清阴颇萧然。",
      "谓此可隐矣，曰余其老焉。",
      "人事喜龃龉，壮志诚迁延。",
      "身遭患难馀，仕为饥冻牵。",
      "浮舟客江湖，仗剑临幽燕。",
      "儿女道路长，岁月鞍马捐。",
      "一与故隐别，逮此成华颠。",
      "传闻箨龙儿，一一长刺天。",
      "出处令人悲，太息夜不眠。",
      "同舍有孙楚，笔势何翩翩。",
      "未甘丞相后，不许中郎前。",
      "何以慰此君，丐子翰墨妍。",
      "持归榜吾隐，不翅青玉镌。",
      "异时傥过我，物色扬雄廛。",
      "贫家何所有，满林玉碧鲜。",
      "渭川已太广，淇澳空自贤。",
      "君看青琅玕，知我非臞仙。"
    ]
  },
  {
    "id": "2e89e4204dcca4473a877e77792ee305",
    "title": "次韵滕子济礼部考古图",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "苍史失古法，赤刀有遗书。",
      "经毁秦汉后，器追禹夏初。",
      "古人不吾接，有感谁与袪。",
      "尚怜盲左生，文字记鲁壶。",
      "哀哉泗水没，不复知鬼魖。",
      "英英华省郎，捃摭收遗馀。",
      "异书人不识，善本手自摸。",
      "壁中发科斗，海底出珊瑚。",
      "篆籀既识职，钟鼎各应图。",
      "要当知百世，何止举一隅。",
      "似逢东里生，张华与之俱。",
      "谈倾河海江，下卷郑白渠。",
      "我老尘埃中，牒诉惨不舒。",
      "思陪种柳潜，愿逐耦耕沮。",
      "锦囊不应开，欲和聊复徐。",
      "颇怜平生心，用意真僻儒。",
      "识字恨不博，块焉无与虞。",
      "图书许借否，髯滕意何如。",
      "莫作骊龙仙，靳吝五色珠。",
      "鸱夷或未办，当奉酒一盂。"
    ]
  },
  {
    "id": "2e89e4204dcca44747650ee0736139ab",
    "title": "读史戏作",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "相如故倦游，偃蹇临邛市。",
      "主人敬嘉宾，供具邀车骑。",
      "酒酣乐未阑，跪进丝桐戏。",
      "勉鼓一再行，四坐皆心醉。",
      "潜有知音人，独会求凰意。",
      "倾城不待媒，半夜行云至。",
      "忽驾软轮车，遂抛沽酒肆。",
      "建节还故乡，拜爵文园吏。",
      "卫霍老疆埸，严朱死谋议。",
      "摇头唤不前，日高花里睡。"
    ]
  },
  {
    "id": "2e89e4204dcca447a2d6992085ee2bbf",
    "title": "即事",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "昔日同门生，頍弁彯华缨。",
      "当年总角彦，束带扬王庭。",
      "故人怜我顽，千里特寄声。",
      "开缄亦何言，终篇歌鹿鸣。",
      "举手谢友人，愧君郑重情。",
      "鹏鴳各有适，枉寻余所轻。"
    ]
  },
  {
    "id": "2e89e4204dcca447b93fbea7282b32a5",
    "title": "杨时可作十诗以寄河间诗之所及非吾僚则吾友也因悉次其韵以和之又以其所以赠我者复赠时可作还字韵",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "久伏东海滨，窃慕暴公子。",
      "一朝乃吾僚，幸会有如此。",
      "白发裹青衫，谁要相料理。",
      "吾犹及老成，馀音闻正始。"
    ]
  },
  {
    "id": "2e89e4204dcca447b93fbea7f97585a1",
    "title": "杨时可作十诗以寄河间诗之所及非吾僚则吾友也因悉次其韵以和之又以其所以赠我者复赠时可作还字韵",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "仕官百僚底，文章两汉间。",
      "著书虽寂寞，此生那可攀。",
      "结交论意气，恨别阻河山。",
      "屡过扬雄宅，令人载酒还。"
    ]
  },
  {
    "id": "2e89e4204dcca447b93fbea73b318e65",
    "title": "杨时可作十诗以寄河间诗之所及非吾僚则吾友也因悉次其韵以和之又以其所以赠我者复赠时可作还字韵",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "霍侯尘土中，衣破露两肘。",
      "一锥聊自置，四壁初何有。",
      "长安可得官，高门日奔走。",
      "问君求之欤，顾我摇其首。"
    ]
  },
  {
    "id": "2e89e4204dcca447b93fbea78f2695b7",
    "title": "杨时可作十诗以寄河间诗之所及非吾僚则吾友也因悉次其韵以和之又以其所以赠我者复赠时可作还字韵",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "翰林门户壮，九子贤至今。",
      "楩楠及豫章，磊落皆成林。",
      "恨不遍识之，此郎倾盖深。",
      "傥封降胡檄，冀子披其襟。"
    ]
  },
  {
    "id": "2e89e4204dcca447b93fbea714ca70e4",
    "title": "杨时可作十诗以寄河间诗之所及非吾僚则吾友也因悉次其韵以和之又以其所以赠我者复赠时可作还字韵",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "形骸本蘧庐，况乃妻子累。",
      "朝市无恬波，山林有深意。",
      "可怜箕山孙，骨体真不媚。",
      "归欤定何时，寄我招隐字。"
    ]
  },
  {
    "id": "2e89e4204dcca447b93fbea765462bcc",
    "title": "杨时可作十诗以寄河间诗之所及非吾僚则吾友也因悉次其韵以和之又以其所以赠我者复赠时可作还字韵",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "髯也伏盐车，乃实千里足。",
      "其学本孔孟，乱以佛所录。",
      "捕景而系风，虽辩吾不欲。",
      "如髯真绝伦，恨此持论曲。"
    ]
  },
  {
    "id": "2e89e4204dcca447b93fbea787567ecc",
    "title": "杨时可作十诗以寄河间诗之所及非吾僚则吾友也因悉次其韵以和之又以其所以赠我者复赠时可作还字韵",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "词源倾江河，坐觉畎浍褊。",
      "王郎清如水，腹有谈天辩。",
      "闭置丘壑中，名誉当自显。",
      "而况金其声，行矣侍从选。"
    ]
  },
  {
    "id": "2e89e4204dcca447b93fbea79901243f",
    "title": "杨时可作十诗以寄河间诗之所及非吾僚则吾友也因悉次其韵以和之又以其所以赠我者复赠时可作还字韵",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "俗儒守一编，贱目则贵耳。",
      "不识古人书，岂识天下士。",
      "君看李长吉，可但州县已。",
      "异时凤来仪，故自阿阁起。"
    ]
  },
  {
    "id": "2e89e4204dcca447b93fbea74dd256ea",
    "title": "杨时可作十诗以寄河间诗之所及非吾僚则吾友也因悉次其韵以和之又以其所以赠我者复赠时可作还字韵",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "济济八才子，酝藉有此郎。",
      "交情苦疏豁，子职甚温良。",
      "一为江南行，书疏颇相忘。",
      "媚妇乃如许，盈盈不下堂。"
    ]
  },
  {
    "id": "2e89e4204dcca447b93fbea7b9480b38",
    "title": "杨时可作十诗以寄河间诗之所及非吾僚则吾友也因悉次其韵以和之又以其所以赠我者复赠时可作还字韵",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "参军喜吏事，咄嗟能轾轩。",
      "短小精悍姿，使人醒睡魂。",
      "他年解千牛，妙绝难寄言。",
      "堂堂圣献肃，吾犹识诸孙。"
    ]
  },
  {
    "id": "2e89e4204dcca447cd2bc434447ff2d5",
    "title": "次韵志康病起",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "八十用鹰扬，万里封燕颔。",
      "一掷遂成卢，再索仅得坎。",
      "命也天所司，欲言吾不敢。",
      "不见孙先生，有羹长不糁。",
      "何曾少卑之，坐是得坎窞。",
      "平生读书苦，求味在橄榄。",
      "凛然刚毅姿，身大不及胆。",
      "满堂进膻荤，长跪出昌歜。",
      "嗜好苦乖殊，持此欲谁览。",
      "贻我病起诗，慨叹发悲感。",
      "君看彼棼丝，见用即衡紞。",
      "得失付天公，吾属可无憾。"
    ]
  },
  {
    "id": "2e89e4204dcca4473d05fc92b23d72ef",
    "title": "病目无聊因游慈云寺作诗呈诸友",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "造物本儿嬉，万汇同一甑。",
      "阴阳烧煮之，有此生老病。",
      "我今知命年，过二不为盛。",
      "此身付天公，穷达听其令。",
      "胡为生纤云，翳此秋月净。",
      "坐令盲老翁，悲啸杂歌咏。",
      "医云肝乘母，交恶若周郑。",
      "欲知罍不耻，要在瓶毋罄。",
      "至言若金篦，刮膜除蔽映。",
      "咄哉耕田夫，所得已负乘。",
      "当求扬一廛，遂卜蒋三径。",
      "闭目存黄庭，燕坐收双胫。",
      "回首谢蓬莱，问路安敢更。"
    ]
  },
  {
    "id": "2e89e4204dcca447dd0c515b7cdb8233",
    "title": "次韵杜公美",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "平生喜交游，臭味在笔墨。",
      "身居大梁下，家寄黄河北。",
      "异哉长安市，一日见双璧。",
      "相逢尘埃中，过眼我独识。",
      "从今裋褐姿，不复憔悴色。",
      "更复许言诗，赐也当避席。"
    ]
  },
  {
    "id": "2e89e4204dcca447c46b04a993008407",
    "title": "李汉老",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "埋没簿领中，气结不得吐。",
      "官柳欲飞花，春事遽如许。",
      "骑马出东城，意若鸿鹄举。",
      "独行虽少味，自足宽靡盬。",
      "归来儿女曹，怪事说覶缕。",
      "有客适过翁，身骑五色羽。",
      "自非翱瀛洲，恐是翔紫府。",
      "云来久踌躇，鹤去迷处所。",
      "我老俗吏中，人物谁比数。",
      "赖独有故人，慰藉能伛俯。",
      "一臂乃失之，遇事真龃龉。",
      "朝来益痴绝，物色遍庭宇。",
      "尚寻履迹馀，用意毋乃鲁。"
    ]
  },
  {
    "id": "2e89e4204dcca4476fe29e1187e07ea3",
    "title": "郡僚出塘泺唱和诗次其韵",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "水穷瘴海南，陆尽狼胥北。",
      "祖宗受之天，以为冠带国。",
      "维时耶律氏，好乱乐祸贼。",
      "夜动鼠穴中，阴计屡以默。",
      "廷臣请加兵，薄伐陈往则。",
      "尧舜仁如天，一言群议塞。",
      "幽燕亦吾民，此意多不识。",
      "至信及豚鱼，深恩被动植。",
      "古来战场地，父老今力穑。",
      "耘夏水泱泱，穫秋禾翼翼。",
      "当年守边将，至今犹血食。",
      "乌虖战危事，胜败有失得。",
      "祖宗讳言兵，阴功千万亿。",
      "不见陂塘上，沟塍如组织。",
      "传闻天骄儿，颇亦知帝力。",
      "祖孙相付授，日夜自约勒。",
      "慎勿负中原，天地父母德。"
    ]
  },
  {
    "id": "2e89e4204dcca4472664ac8f86e981a4",
    "title": "秉之兄受代还京师余送行次甘陵雨三昼夜不止十二日乃雪平地几尺木压而折者十三四十五日既别秉之于南郭赋其事以寄王履道王时在大名",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "季秋霜未降，草木尚华滋。",
      "萧索重阳雨，黄菊共凄其。",
      "谓此肤寸泽，杲杲行复晞。",
      "那知三日霖，淫潦方在兹。",
      "我行既龃龉，我车遂逶迟。",
      "僧房耿不眠，半夜寒侵扉。",
      "开门怪事发，积雪满前墀。",
      "雨师技止此，更复出新奇。",
      "儿童叫踊跃，僮仆惊嗟咨。",
      "云此太早计，有眼省见稀。",
      "天公岂怪我，不乐愁何为。",
      "幻此千顷玉，伸我一寸眉。",
      "呼儿觅酒家，典衣具醇醨。",
      "醉中见乡社，命驾将言归。",
      "忽忆剡溪友，径吟招隐诗。",
      "嗟余兴岂尽，无因谒戴逵。"
    ]
  },
  {
    "id": "2e89e4204dcca44718b9209e19571a5e",
    "title": "送李侗诱中将漕江东",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "颜驷老为郎，三世终不遇。",
      "奉春脱挽辂，暂见若平素。",
      "功名岂不佳，用舍真有数。",
      "况逢尧舜朝，士多无著处。",
      "赫赫金门开，燕子皆鹓鹭。",
      "天颜若春温，战栗心恐怖。",
      "奏事幸无他，求福安敢预。",
      "李侯衡湘来，朝谒苦未屡。",
      "入对明光宫，爽气回天顾。",
      "立持使者节，褒语宣朝路。",
      "自结明主知，千载实旦暮。",
      "富贵在子耳，江南那久住。",
      "努力加饭餐，稳上青云去。"
    ]
  },
  {
    "id": "2e89e4204dcca44797bdb145c7a5f54b",
    "title": "送唐通叟东南铸钱通叟尝摄度支员外郎职事与之同舍累月",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "簿领丘山堆，胥吏凫鹜进。",
      "不须持酒卮，正自得醉困。",
      "赖逢同舍郎，照眼珠璧润。",
      "堂堂质肃公，劲节森万仞。",
      "吾犹识诸孙，王谢有孤韵。",
      "时时议论馀，尚作前辈峻。",
      "我老无町畦，出口见方寸。",
      "端须护疵瑕，未可失瑜瑾。",
      "奈何不少留，舟楫犯蛟蜃。",
      "山泽宝欲兴，虞衡职方振。",
      "想常开鸿炉，不复费游刃。",
      "明年水衡钱，地应无可顿。",
      "策勋便封侯，朱紫安足论。",
      "来趋未央朝，故人应许认。",
      "疾走当避公，铜臭不可近。"
    ]
  },
  {
    "id": "2e89e4204dcca44793e95839ddc1b815",
    "title": "次韵李萧远送叶少协赴官陈州",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "簿领动移日，尘埃纷满城。",
      "空令牛马走，坐见鄙吝生。",
      "文章虽小技，不激安能鸣。",
      "邂逅得之子，接语意已惊。",
      "谈锋苦豪放，心地实坦平。",
      "凛如君北斗，嘒然吾小星。",
      "忽闻补吏去，曾不与我评。",
      "长啸登扁舟，心远气甚英。",
      "先师仲尼父，昔尝泥此行。",
      "寄声陈父老，君盖何当倾。",
      "须知此客佳，馆谷幸少宏。",
      "富贵亦土苴，名声忌峥嵘。",
      "请谢郭子横，去矣勿觥觥。"
    ]
  },
  {
    "id": "2e89e4204dcca447ddb68e62a0366947",
    "title": "犹子奕赴官中山奇作诗送之因次其韵",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "人生贵天真，圭角何必露。",
      "肮脏世虽憎，岂弟神所许。",
      "嗟尔守一官，十年不改故。",
      "儿寒屡号朝，妻饥数啼暮。",
      "又随五斗米，远向千里去。",
      "中山貔虎屯，北鄙咽喉据。",
      "我昔少年游，梦景堕飞雾。",
      "犹思雁塔凉，尚爱石丈主。",
      "迨汝闲暇时，寻我经行处。",
      "聊因起遐想，会自有佳趣。",
      "此外姑置之，勿改平生度。",
      "功名无巧手，富贵有夷路。",
      "往复版筑中，时来犹举傅。"
    ]
  },
  {
    "id": "2e89e4204dcca447fb424ff7c915c180",
    "title": "犹子奇从江浙经置陈伯亨之辟八月十日登舟饯之于郊外作是诗以送之",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "于越本夷蛮，弄兵篁竹中。",
      "吏士懦不武，未尝更战攻。",
      "私忧顾妻子，闻贼内已讧。",
      "咄哉林武将，一旦先望风。",
      "遂令六州民，老稚遭闵凶。",
      "天子怒赫然，王师出罴熊。",
      "聊弹一指端，电灭纷已空。",
      "疮痍今尚新，噍食若未充。",
      "如更大病馀，护视须良工。",
      "平生陈太邱，经济蟠心胸。",
      "久持四方节，未食千户封。",
      "功名真有时，仓卒果奋庸。",
      "嗷嗷百万家，赖此白头翁。",
      "汝今从其招，绿水依芙蓉。",
      "勿以贱自嫌，王事当匪躬。",
      "江湖日已清，公归列夔龙。",
      "行持酒一篘，迎汝国门东。"
    ]
  },
  {
    "id": "2e89e4204dcca447e08af688d49caefb",
    "title": "送林德祖致政归吴中",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "士论常苦高，出语讥古人。",
      "至其取与间，未足了一身。",
      "官爵细事尔，臭腐实与邻。",
      "奈何夸者徒，薄暮犹逡巡。",
      "平日相语此，反覆甚谆谆。",
      "顿输一著先，夫子固绝伦。",
      "乞身夜上书，妻子不暇询。",
      "翩然东南去，笑别平生亲。",
      "江山已在眼，丘壑俄生春。",
      "聊须震泽水，洗此京洛尘。",
      "萧条西湖上，处士迹已陈。",
      "夫子今继之，凛然两逸民。",
      "疏公不足高，贺老不足珍。",
      "他年仙骨换，坐叹倾盖新。",
      "期我吴市门，复见梅子真。"
    ]
  },
  {
    "id": "2e89e4204dcca447d49991e38a53caf4",
    "title": "崔德符作湖园诗以寄邢子强次韵",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "吏道如棼丝，坐觉意味少。",
      "我岂无一箪，当食自不饱。",
      "邂逅崔子真，霜林挺孤筱。",
      "十日九闭门，想见独倾倒。",
      "悠悠四十年，识君恨不早。",
      "晤言曾几何，告别惊草草。",
      "昨枉湖上作，盛赞池亭好。",
      "平生邢子才，投分纻与缟。",
      "政当乐濠鱼，定不惊鸥鸟。",
      "解榻念君来，此意不待晓。",
      "似闻百花洲，一雨净如扫。"
    ]
  },
  {
    "id": "2e89e4204dcca447c14819e08f8d93ef",
    "title": "次韵陈修仲题会稽宋尉澄晖亭",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "鉴湖绕君家，近在门前路。",
      "置亭昔未善，对面无觅处。",
      "胜地天所储，造物费陶铸。",
      "惟昔居者谁，熟视不知措。",
      "会逢赏心人，卓荦见深度。",
      "疏朗引湖山，豁达去屏户。",
      "开轩明月来，解榻清风驻。",
      "初无结驷劳，怪此咄嗟具。",
      "更得黄绢词，当烦神物护。"
    ]
  },
  {
    "id": "2e89e4204dcca4475acc334f9845d1ec",
    "title": "重阳前数日夜坐不寐偶思江南塞北旧游作诗呈志康诸友",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "昔在江东作重九，斩新凉气生杯酒。",
      "右军有宅山最高，岁岁与客登其首。",
      "菊花弄蕊天未霜，吴儿琵琶能断肠。",
      "半天语笑中夜里，山下人家惊走藏。",
      "禹穴探书无所得，笑指燕然疑可勒。",
      "燕南新筑黄金台，乃复招我何为哉。",
      "五年醉倒南楼上，楼上黄花无处放。",
      "将军喜气自生春，尽释风霜作和畅。",
      "美人低按小秦筝，坐中劝酒一再行。",
      "风前孟嘉帽欲落，席上孙郎句已成。",
      "一生散诞无羁束，到处容容尸斗禄。",
      "况复今年值众贤，珠玉在侧真可怜。",
      "重阳更欲登高去，莫遣风流减去年。"
    ]
  },
  {
    "id": "2e89e4204dcca447564cd2a98a8ed78b",
    "title": "子庄出猎仆不与闻志康有诗次其韵",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "岁穷于冬春未涉，雪入田中馀润接。",
      "鹰鹯欲击胆方张，狐兔正肥心已怯。",
      "忽呼小队试周旋，直并西山穷射猎。",
      "将军约束金鼓震，令尹指麾豺虎慑。",
      "平原浅草阵横斜，后劲中权旗晔晔。",
      "林空肯使逸禽飞，泽竭不烦追骑蹑。",
      "正堪大嚼出馋涎，安用千金酬笑靥。",
      "风毛漠漠任教吹，雨血纷纷谁所喋。",
      "不容杜曲随李广，顾肯桑间问灵辄。",
      "庙谟不战方两阶，边尘已静休三捷。",
      "酩酊如余乃醉仙，雄豪似子真儒侠。",
      "明朝得隽傥相过，买酒尚堪吾倒箧。"
    ]
  },
  {
    "id": "2e89e4204dcca44733fd38b973e08de3",
    "title": "子庄猎于近郊志康闻之盛赞如皋之举且督分鲜之饷再以诗往而子庄不报夫践霜雪跨陵谷以从禽荒之游乐则乐矣然未必贤伉俪之所喜也不然鲜胡为而不至哉故余再次来韵以索其情",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "爱君谈兵如赵涉，往与西人锋刃接。",
      "尊前或诋次公狂，市上颇疑韩信怯。",
      "忽然结束变轩昂，驽马自驱千骑猎。",
      "狐狸博硕正吾须，鸟雀细微谁女慑。",
      "风驰白羽欻惊飞，火点红旗时一晔。",
      "将叔无狃戒其伤，君足正应防妇蹑。",
      "千金之子不垂堂，坐使颦眉羞美靥。",
      "径当去剑释皮冠，腥血淋漓休使喋。",
      "贤如孟光不与谋，搏兽于原毋乃辄。",
      "闻君三日静思愆，谢过莫如吾计捷。",
      "熊膰兔首速分张，好客庶几闾里侠。",
      "归家一笑定卿卿，止猎之书犹满箧。"
    ]
  },
  {
    "id": "2e89e4204dcca44779dfa4562b04fee2",
    "title": "再次前韵戏志康",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "贾侯少日规原涉，酒徒剑客交相接。",
      "官成忽绾县令章，文墨能令豪士怯。",
      "满庭牒诉若沈迷，过眼诗书聊领猎。",
      "发狂正尔不能堪，大叫赫然胥吏慑。",
      "西城晓出颇匆匆，日射围场光有晔。",
      "鹿伤鹤膝畏雕盘，兔中鹘拳愁犬蹑。",
      "获多意解始开颜，暗觉微涡生两靥。",
      "逡巡下令释前禽，尚恐流殷人竞喋。",
      "不知谁忽遣君知，佐饔而尝心颇辄。",
      "新诗不减子虚篇，喜意似书城濮捷。",
      "更因乞肉苦讥嘲，句险词夸终类侠。",
      "莫瞋令尹少须之，报聘已装珠一箧。"
    ]
  },
  {
    "id": "2e89e4204dcca447436f23b1e94c9f1f",
    "title": "余数与同舍唱和而何亨老独否耿伯顺以诗挑之因次其韵",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "巧匠未尝夸所能，解衣盘薄初不惊。",
      "纷纷众史争舐笔，我独以此全其名。",
      "坎其击鼓瓦釜闹，黄钟大吕元希声。",
      "扬雄有口吃不语，长安小儿心欲轻。",
      "一朝胸中吐白凤，至今千载犹仪刑。",
      "颇疑将军固多许，衔枚十万藏奇兵。",
      "可怜吾党有壮士，疾斗不暇金鼓鸣。",
      "寄声大耿莫仓猝，火急防渠夜斫营。"
    ]
  },
  {
    "id": "2e89e4204dcca447a87eea8479e822c0",
    "title": "次韵志康赠武得之得之余同年也",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "昔年曾伴南鹏击，借我扶摇多少力。",
      "君虽进寸我退尺，安得扬扬好颜色。",
      "忽然相逢不相识，怪我摧颓凋羽翮。",
      "念君家亦仍四壁，谁信怀中有垂棘。",
      "天寒雪冻行不息，相属一杯空感激。"
    ]
  },
  {
    "id": "2e89e4204dcca4474163e96276b4ffe1",
    "title": "梅花下置酒送潘廷立学正赴官京师因寄博士王尧明监簿刘仲忱",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "卧龙山下梅花发，举杯半夜邀明月。",
      "自从却棹酒船回，一十五年如电掣。",
      "相逢忽在百花洲，玉骨冰姿愈奇绝。",
      "粲然顾我低欲笑，敛衽对之那忍折。",
      "应怜我老遽如许，鬓发摧秃牙齿缺。",
      "对花不饮可奈何，急唤潘郎相暖热。",
      "潘郎趣召许朝天，昨日见之今日别。",
      "莫嫌韩愈困齑盐，会有王良收汗血。",
      "同僚满屋多豪杰，仓卒立谈难尽说。",
      "请于主簿觅于思，博士龙头如玉雪。",
      "故人傥问我何如，正被梅花恼不彻。"
    ]
  },
  {
    "id": "2e89e4204dcca447c73aa786fd70741f",
    "title": "均文屡约相过近得书辄迁延偶读予梅花诗次韵以趣北辕之约",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "江南仲御才英发，身佩琼琚冠宝月。",
      "骅骝未肯就缰衔，乍蹋天街频啮掣。",
      "忽然醉里谪三湘，顿觉新诗愈超绝。",
      "人疑夫子不堪忧，豪气壮心当少折。",
      "不知世故转磨砻，凛凛太阿初不缺。",
      "归逢北客笑无言，但道湖南苦秋热。",
      "许来过我已三书，欲对清樽话离别。",
      "可怜杨叶漫飞烟，坐叹榴花空点血。",
      "平生一诺季将军，邂逅相逢应有说。",
      "颇闻列屋尽蛾眉，自教绕梁歌郢雪。",
      "君能辄暇暂来无，莫待新声都按彻。"
    ]
  },
  {
    "id": "2e89e4204dcca447e607ae30607857c8",
    "title": "蔡兴兵曹谢曾秀才见和梅花诗复此韵为谢",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "诗如病疥歇复发，最忌春花与秋月。",
      "袖中缩手苦禁之，技痒不堪时一掣。",
      "雕肝琢肾神何苦，故令眼乱心愁绝。",
      "我生酒外百无能，病不持杯被磨折。",
      "暗香浮动正黄昏，独坐悲歌唾壶缺。",
      "粗官岂合赋梅花，冷撰不惭中允热。",
      "更烦属和骋妍词，句怯虽殊才调别。",
      "见轮学斫三十年，十指淋漓漫流血。",
      "忽逢匠扁过吾前，心悟微言口难说。",
      "冥搜角逐遂经旬，不觉纷纷堕香雪。",
      "尚堪火急醉其旁，卜夜直须令晓彻。"
    ]
  },
  {
    "id": "2e89e4204dcca44727dbc1a409ae2a19",
    "title": "次韵朱琳天球",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "问君著鞭胡不忙，天子正欲兴明堂。",
      "不应止作燕雀伍，何苦不追鹓鹭行。",
      "请缨未欲事南粤，献赋且可夸长杨。",
      "奈何听讼独辛苦，日与凫鹤分短长。"
    ]
  },
  {
    "id": "2e89e4204dcca447e4ccffd0edcab0f7",
    "title": "戏杨丞许尉",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "杨侯作书倚庭柱，不觉震雷掀屋去。",
      "许侯一盏便醺酣，遮莫王公也箕踞。",
      "两君落魄不堪闻，愁杀当年郑广文。",
      "看却聋丞并酒尉，何曾敢说故将军。"
    ]
  },
  {
    "id": "2e89e4204dcca4474e0ddc2b8d1be68d",
    "title": "河间令尹",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "东家载豆如山岳，西舍割禾无处著。",
      "父老欢呼南陌头，打鼓吹箫相燕乐。",
      "今年不复似常年，㪷米都无百十钱。",
      "新来长官政及我，夜无吠犬人得眠。",
      "公家力役会不免，常苦里胥相扰乱。",
      "里胥不出今几时，我自输官不须叹。",
      "秋风袅袅乐无涯，枣有实兮菊有花。",
      "闻道长官作生日，相呼父老来排衙。",
      "排衙奉上一杯酒，再拜长官千万寿。",
      "三年替去不须臾，聊与斯民为父母。"
    ]
  },
  {
    "id": "2e89e4204dcca4473d940f3c3dc39d8e",
    "title": "永锡生日以诗寿之",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "酌君以御府黄封之酒，泛君以江南白玉之卮。祝君以岁寒后凋之寿，颂君以鲐背难老之词。",
      "十年闻名不相识，一日倾盖无复疑。文如锦绣可贵重，行似金玉无瑕疵。",
      "诏书求贤意不浅，严徐贾马争推荐。大虫老鼠本殊科，李耳韩非偶同传。",
      "看君此举不匆匆，白日青霄意气中。上方未赐尚书履，乌府先骑御史骢。",
      "我当报罢归可必，却向军中弄刀笔。今朝判得一醉无，请办黄封作生日。"
    ]
  },
  {
    "id": "2e89e4204dcca447e862bd9d2ff2404c",
    "title": "昔官会稽故侍讲吕公原明丈请以其孙揆中者娶余之长女既受币矣无何揆中与余女未成婚而俱卒济阴簿本中则揆中之弟也近于同舍林德祖处见其所与石子植唱和诗子植又余太学之旧僚也故次其韵因寄吕兼以简石且请德祖同赋",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "我昔江湖百忧集，侍讲寄书犹墨湿。",
      "婚姻竟作覆手空，日月真如跳丸急。",
      "哀哉大耿已川逝，秀矣小冯今玉立。",
      "词源江海浩奔茫，句法风骚森出入。",
      "石郎与我金石交，每怀见君嗟靡及。",
      "种桑自比侯千户，力田不愿爵一级。",
      "颇闻杖屦约招携，应许蓬茅助营葺。",
      "欲讨明珠救子饥，老矣安能发鲛泣。"
    ]
  },
  {
    "id": "2e89e4204dcca4473a64eccb20d1afbf",
    "title": "栾弃奇育皆赋集字韵诗再次其韵示之",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "我家不减乌衣集，何曾以沫空相湿。",
      "父兄共有清白传，家世不于名利急。",
      "稍侵老景何足道，粗喜汝曹皆有立。",
      "天路峥嵘在一飞，承明翕习期三入。",
      "乘时便可功业建，发策岂为科第及。",
      "连珠合璧竞名声，九棘三槐争品级。",
      "金门他日看汝游，竹隐何年助吾葺。",
      "男儿志气要轩昂，肯作楚囚相对泣。"
    ]
  },
  {
    "id": "2e89e4204dcca4476feaa15a486e3f73",
    "title": "送外兄张会之",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "我见舅氏如母存，舅氏之子吾弟昆。",
      "昔年儿童今白发，旧事岂复能追论。",
      "乌乎外家久零落，无复驷马乘朱轩。",
      "诸甥独我偶未死，投老得郡西南奔。",
      "故乡隔远亲旧少，忽骑款段呼我门。",
      "相逢握手问存殁，流泪欲哭声复吞。",
      "颇闻二顷皆负郭，力田自可供晨昏。",
      "儿婚女嫁都已了，翁妪屡醉茅柴浑。",
      "人生如此万事足，便可送老三家村。",
      "我行四方走万里，十亩未有桑麻园。",
      "欲置一锥无著处，儒冠误我知何言。",
      "买牛卖剑计已决，家有竹隐堪负暄。",
      "兄能远来复过我，当酿白酒烹鸡豚。"
    ]
  },
  {
    "id": "2e89e4204dcca4475d4c89d937c7b1c6",
    "title": "送张才元大临归高阳兼寄杨霍",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "少年公子麒麟种，使者选之来入贡。",
      "文章到处是青钱，谈笑有时飞白凤。",
      "留连太学滞远业，叹息南陵发归梦。",
      "黄河一苇浩将往，太行诸山森欲动。",
      "上堂嘉庆拜庭闱，入户埙篪迎伯仲。",
      "幕中济济尽应刘，笔下翩翩皆屈宋。",
      "四者能并盖已难，一尊可饮何妨痛。",
      "老夫久客兴愈阑，公子远行情所重。",
      "为见应刘借问看，惟有月明千里共。"
    ]
  },
  {
    "id": "2e89e4204dcca4473303412e4fcfcf55",
    "title": "送许少尹",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "春风无情自作恶，桃花杏花总零落。",
      "欲往城西看海棠，黄尘障天无住著。",
      "城西有客不可留，我挽其衣一颔头。",
      "梦魂夜夜绕吴越，便思飞到江南州。",
      "满堂故人色欲动，竞把酒杯相郑重。",
      "请君一醉不须辞，尚有残春堪断送。"
    ]
  },
  {
    "id": "2e89e4204dcca4479896785ecf59e73e",
    "title": "忆昔行送彭子发",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "忆昔黄粱炊未熟，太学七人同日逐。",
      "先生不免弟子嘲，胯下颇遭年少辱。",
      "古人高谊今则亡，惟有彭公色慨慷。",
      "皇华已建使者节，青眼尚看同舍郎。",
      "三年牢落江湖上，赖有故人相倚傍。",
      "我穷凡鬼辄累公，公复参差我何望。",
      "世间荣辱何纷纷，覆手为雨翻手云。",
      "请将得失问北叟，敢以喜愠观子文。",
      "满斟滑盏如船大，举酒属公公且坐。",
      "看公骨相合封侯，今日入朝明日贺。"
    ]
  },
  {
    "id": "2e89e4204dcca447fd488f411d46f56b",
    "title": "送同年王粹公受代还朝",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "昔年讲学城南馆，君馀二十我方冠。",
      "读书兀兀敝精神，刺口纷纷谈治乱。",
      "集英赐第偶追随，慈孝题名容齿间。",
      "欲将步武踵夔龙，肯以功名论管晏。",
      "一时意气若风狂，二纪光阴如梦幻。",
      "青眼全稀苦贱贫，白头太早伤忧患。",
      "塞上逢迎心骨惊，尊前太息容颜换。",
      "哀哉田叔墓已拱，老矣朱公人所慢。",
      "分甘位下莫相怜，赢得身强聊自谏。",
      "君去方趋魏阙朝，我归乍解军书绊。",
      "河南河北地比邻，春后秋前花烂熳。",
      "兴来命驾岂吾难，会访蓝桥容一盼。"
    ]
  },
  {
    "id": "2e89e4204dcca447f09d7ba3c49dd7f2",
    "title": "送张彦政归京师",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "官曹寂寞坐兀兀，囊无一钱贫到骨。",
      "欲归未得住也难，客子秋来颇萧瑟。",
      "并州人情薄于纸，覆雨翻云而已矣。",
      "我顽不顾柰我何，得酒陶然且欢喜。",
      "府中别驾名公孙，往时阀阅推其门。",
      "皎如双璧照闾里，至今文彩风流存。",
      "诸郎往往皆汗血，超然别驾尤奇绝。",
      "满前豪杰多少人，独向我曹相暖热。",
      "幕府辕门一事无，五白争枭半夜呼。",
      "但知得醉乃已耳，颇复有客如此乎。",
      "俗多我责君不然，君今去我真可怜。",
      "微官缚人不可脱，五斗看来成几钱。",
      "君还朝廷用决矣，错节盘根谈笑里。",
      "当权得意莫相忘，要须容此狂狷士。"
    ]
  },
  {
    "id": "2e89e4204dcca447b8d00fbba07871da",
    "title": "送赵延之亿送伴高丽人归国",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "九州遗迹皆禹功，高丽之通自元丰。",
      "元丰圣人汤勇智，远交欲断匈奴臂。",
      "越裳九译何自来，轺车不动丽人至。",
      "至今航海输国珍，稽首朝正礼甚驯。",
      "吾皇寤寐率昭考，宠以大国升为宾。",
      "海上凌秋潮信熟，去凭贾客船如屋。",
      "诏书拣选尚书郎，持节送之恩意缛。",
      "东夷北敌世为邻，久苦诛求夷甚贫。",
      "愿归筦钥事天子，厌以形势初无因。",
      "颇闻天骄国方扰，种落攻之天所讨。",
      "附书凭子问三韩，畏头畏尾何时了。",
      "天兵吊伐那可期，幽燕本自吾遗黎。",
      "请将鸭绿酿为酒，来犒王师古北口。"
    ]
  },
  {
    "id": "2e89e4204dcca44705e6d2273e2d8383",
    "title": "送宋宏甫出守邠州",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "前年谬入文昌里，堆案簿书如黑蚁。",
      "左凫右鹜去复来，大叫发狂那得止。",
      "开眼忽见同舍郎，英气律兀髯而长。",
      "时于谈间出妙语，似濯大暑遭风凉。",
      "自夸才高足馀刃，屡以豪篇相折困。",
      "我衰嚄唶安可当，晋甲未兴齐已遁。",
      "今年别我西入关，意气峥嵘喜动颜。",
      "秦山渭水笑谈里，剑阁峨嵋指顾间。",
      "古公去后风俗好，南亩劝耕农事早。",
      "一篇七月是图经，不待下车心已了。",
      "髯卿故自读书人，想有仁风慰彼民。",
      "班取新诗一千首，闭阁莫开长饮酒。"
    ]
  },
  {
    "id": "2e89e4204dcca4473fbf9e068b7ef265",
    "title": "得符先生作焚香寮东郡赵鼎臣赋诗以寄之",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "编蒲为帘竹为床，先生一室如僧房。",
      "乞米未来朝食粥，闭门不出坐焚香。",
      "铜炉霏霏擢烟缕，长伴诗翁作诗苦。",
      "郁然百和入肝脾，散落诗中出奇语。",
      "昔年我亦预言诗，裹粮问道今其时。",
      "肯将司法尽传我，愿与先生管香火。"
    ]
  },
  {
    "id": "2e89e4204dcca44743c983ccee70bc86",
    "title": "寄题遐观阁",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "子长南游探禹穴，自夸历览多所列。归来落笔方著书，意与素王争巧拙。",
      "谪仙早亦勤四方，沉浮江海遨齐梁。腹中领略几万里，文焰万丈如许长。",
      "取之欲富观欲博，贪多岂不如溪壑。直将眼力遍八方，达者应悲用心错。",
      "不如五柳宅边一老人，家贫无钱常闭门。时时矫首聊寓目，但见倦飞之鸟无心云。",
      "老人观之释然悟，归去来兮从此赋。勉旃为谢倚栏人，着眼应须在渠处。"
    ]
  },
  {
    "id": "2e89e4204dcca4476eaa88b7c1cbeb73",
    "title": "属疾在告郡中诸公相继服药戏作病中九客歌",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "将军胆气凌秋天，百札曾将一箭穿。",
      "倒床忽作儿女眼，悲啼出泪如涌泉。",
      "会稽令尹形悍坚，新买蛾眉费万钱。",
      "未容纤腰小回旋，径烦药饵亲调煎。",
      "山阴大夫祖文渊，弯弓射贼口垂涎。",
      "壮士亦苦头风偏，河润九里风化传。",
      "坐令丞簿相牵联，请医买药争后先。",
      "剡中有宰正鸣弦，携琴忽泛子猷船。",
      "入城卮酒不下咽，但饮柴胡如吸川。",
      "沃洲公子黠可怜，斩关夜遁呼不前。",
      "道中挥断九铁鞭，抱病谁复能轻便。",
      "铸钱短簿非凛然，捧心欲效西子妍。",
      "青衫从事世所捐，亦遭病鬼相傍缘。",
      "戏成嘲语如怪颠，一读坐使沉疴痊。"
    ]
  },
  {
    "id": "2e89e4204dcca447da83cf0b01174a33",
    "title": "次韵洪琳父",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "平生见酒喜欲舞，不惜淋漓身上衣。",
      "尊中圣贤尽莫逆，坐上宾客皆能诗。",
      "陶潜欲眠无我责，灌夫骂坐不汝疵。",
      "世间乐事凡四者，他人多耦我独奇。",
      "今年病眠不敢饮，坐负美景辜良时。",
      "中秋明月漫皎皎，九日黄菊空离离。",
      "洪崖先生夙所慕，文雅蕴藉今阮嵇。",
      "故持浊醪作胜供，往助脱粟陪羹藜。",
      "先生学道早有得，一车仅可如鸡栖。",
      "相投木瓜意不浅，愿得琼琚以报之。"
    ]
  },
  {
    "id": "2e89e4204dcca447221676ed8cf823ae",
    "title": "余尝假酒于杨时可既而偿之时可不受因以诗见饷次其韵",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "君家子云老无酒，好事时烦亲与旧。",
      "车边大腹载鸱夷，从事督邮无不受。",
      "诸孙今复可怜人，官冷何尝堪炙手。",
      "家虽有酒不自持，横来浇我谈天口。"
    ]
  },
  {
    "id": "2e89e4204dcca447349c817a3e2be09a",
    "title": "犹子奕来乞酒戏以诗饷之",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "滏阳从事如瓠壶，虽如瓠壶中不粗。十围腰腹八尺躯，出行不敢用肩舆。",
      "马壮如牛形虎如，载之喘汗蹶不趋。倒床甘寝鼻辄呼，隐如雷霆惊里闾。",
      "觉来长啸忽轩渠，口吻咳唾出明珠。诋嘲风月戏鸟鱼，捃摭草木穷根须。",
      "大声铿锵金石俱，小声要眇韵笙竽。泠泠清风濯暑馀，玉壶之冰列坐隅。",
      "夷甫卫玠谈玄虚，蒙庄执策算有无。乃知公孙不硕肤，炯如列仙形甚臞。",
      "瑶泉之酒出中厨，时节贡献帝所须，颇亦沾丐及吾徒。",
      "知汝燥吻思江湖，作书亟遣长须奴。焦山未沃东海枯，笑我一勺安可濡。"
    ]
  },
  {
    "id": "2e89e4204dcca447d22d37dfd2611fea",
    "title": "伯顺以歙砚饷我因用前韵谢之并简亨老以助致师之请",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "挟山超海吾岂能，章服裹之麋鹿惊。",
      "平生忍饥耕破砚，字画仅能通姓名。",
      "自传同舍有和璧，未敢攫取先以声。",
      "耿侯闻之顾且笑，弃掷不啻鸿毛轻。",
      "我穷正坐毛颖误，恋著翰墨天所刑。",
      "少不如人今老矣，笔阵欲合阴借兵。",
      "何郎持重欲困我，坚壁不闻刁斗鸣。",
      "明朝一阵气已了，大将旗鼓居吾营。"
    ]
  },
  {
    "id": "2e89e4204dcca4471efd667fd67551e9",
    "title": "次韵子磐悼畜马死",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "吾闻古者八骏图，白义騄耳皆龙驹。",
      "独嘶长风志万里，意态自与凡马殊。",
      "常时陆陆未足道，一日致远君应须。",
      "朝秣幽燕暮吴粤，顾视款段犹泥涂。",
      "王良不生造父死，校计岂复分毫铢。",
      "忆君初应将军召，随身惟以一马俱。",
      "官曹卑微骑从少，岂有负弩供前驱。",
      "忽然据鞍欲有适，老兵一诺费百呼。",
      "空槽无刍但与饮，坐令槁死城南隅。",
      "天嫌此马非俊物，如君岂合冉冉趋。",
      "才高不肯露头角，有计甘学水中凫。",
      "故令驽蹇自毙踣，欲君感慨求夷途。",
      "当捐千金市绝足，勿仗短策驱庸奴。",
      "人生但可印如斗，世上岂患骓无乌。",
      "马骨朽时君贵矣，颇应忆著敝帷无。"
    ]
  },
  {
    "id": "2e89e4204dcca44750064b40e5da012c",
    "title": "竹",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "雨洗修篁净，风摇翠影森。",
      "苍官投分久，丹穴寄怀深。",
      "窈窕蕙兰质，轻狂桃李心。"
    ]
  },
  {
    "id": "2e89e4204dcca4477ae79752ca0596c9",
    "title": "至水口闻必欲买舟到怀安县",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "不使风帆船可上，篙工真是个中强。",
      "明朝幸自顺流下，醉卧从教溪水长。"
    ]
  },
  {
    "id": "2e89e4204dcca4475538ad629ac7fd8f",
    "title": "游石桥遇隐者",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "巨石引飞梁，奔泉泻纤缟。",
      "行攀石上藤，坐听林间鸟。",
      "兹游既物外，此地即天表。",
      "旷然脱尘嚣，率尔慕轻矫。",
      "道逢餐霞人，邂逅惬幽讨。",
      "绝粮三十年，颜色长美好。",
      "云此岩上芝，可得终岁饱。",
      "盛谈山中趣，似欲容吾老。",
      "平生苦因循，学道真不早。",
      "忧患日煎熬，精神岁消槁。",
      "况为官拘挛，而与事缠绕。",
      "悲欢相乘除，失多殊得少。",
      "君言会可思，待我婚嫁了。"
    ]
  },
  {
    "id": "2e89e4204dcca4476f7f67e11faf7668",
    "title": "喜晴",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "我田既臧，零雨其蒙。",
      "嗟我农夫，忧心冲冲。",
      "谷旦于差，薄言往愬。",
      "谓天盖高，上帝临汝。",
      "杲杲出日，有嘒其星。",
      "穫之挃挃，我仓既盈。",
      "薄采其芹，于彼行潦。",
      "神之听之，无德不报。"
    ]
  },
  {
    "id": "2e89e4204dcca4473c0eb1c43b262d26",
    "title": "昔我往矣思君子也高阳之从事过瀛之野作河广诗而匿其名使者唐侯独见而知之故赋是诗",
    "authorName": "赵鼎臣",
    "authorId": "2e89e4204dcca447dc58e3a3d1457b72",
    "dynasty": "宋",
    "content": [
      "昔我往矣，作为此诗。",
      "凡百君子，谅不我知。",
      "惟彼硕人，眷眷怀顾。",
      "彼何人斯，可与晤语。",
      "召彼故老，周爰咨询。",
      "予忖度之，所谓伊人。",
      "实获我心，将恐将惧。",
      "颜如渥丹，畏此谴怒。",
      "维彼硕人，顾我则笑。",
      "如切如磋，匪怒伊教。",
      "自古在昔，哀鸣嗷嗷。",
      "袖如充耳，莫我肯劳。",
      "嗟我农夫，出自幽谷。",
      "如蜩如螗，其何能淑。",
      "维彼硕人，追琢其章。",
      "欲报之德，不可弭忘。"
    ]
  },
  {
    "id": "2e89e4204dce219be324763f19483b74",
    "title": "三洲岩",
    "authorName": "唐弼",
    "authorId": "2e89e4204dce219bd1457b72d1457b72",
    "dynasty": "宋",
    "content": [
      "峒里光阴经几春，峒前苍木垂千寻。",
      "不知空谷当年事，谁识庞眉处士心。",
      "残月照人吞远徼，晚风吹梦入幽岑。",
      "我来须访神仙宅，好听云端环佩音。"
    ]
  },
  {
    "id": "2e89e4204dce219b91132301e734684f",
    "title": "和经略直阁寺丞赠刘升之蛰龙岩二首",
    "authorName": "唐弼",
    "authorId": "2e89e4204dce219bd1457b72d1457b72",
    "dynasty": "宋",
    "content": [
      "古人事业不关书，圣处工夫咏舞雩。",
      "窈窕崖居辱题品，南阳端有卧龙无。"
    ]
  },
  {
    "id": "2e89e4204dce219b9113230118b13ef3",
    "title": "和经略直阁寺丞赠刘升之蛰龙岩二首",
    "authorName": "唐弼",
    "authorId": "2e89e4204dce219bd1457b72d1457b72",
    "dynasty": "宋",
    "content": [
      "倚天寒碧锁嵌空，咫尺丹霄有路通。",
      "莫向明时缩头角，风云只在笑谈中。"
    ]
  },
  {
    "id": "2e89e4204de7f8ab8faa9057d6b1172c",
    "title": "南园道堂",
    "authorName": "辛炳",
    "authorId": "2e89e4204de7f8abd1457b72d1457b72",
    "dynasty": "宋",
    "content": [
      "纵步幽园晚未回，已驯鱼鸟莫相猜。",
      "垂杨当路从教折，细草沿阶不费栽。",
      "花树影中流水过，林梢缺处远山来。",
      "一筇春事无人共，踏破空庭几点苔。"
    ]
  },
  {
    "id": "2e89e4204df8fb7e2e0ae0c1652a4ead",
    "title": "挽老苏先生",
    "authorName": "姚辟",
    "authorId": "2e89e4204df8fb7ed1457b72d1457b72",
    "dynasty": "宋",
    "content": [
      "持笔游从已五年，忽嗟精魄去茫然。",
      "茂陵未访相如稿，宣室曾知贾谊贤。",
      "薤露有歌凄晓月，绛纱无主蔽寒烟。",
      "平生事业文公志，应试乡人白玉镌。"
    ]
  },
  {
    "id": "2e89e4204df8fb7e2e0ae0c171609987",
    "title": "挽老苏先生",
    "authorName": "姚辟",
    "authorId": "2e89e4204df8fb7ed1457b72d1457b72",
    "dynasty": "宋",
    "content": [
      "羁旅都门十载中，转头浮宦已成空。",
      "青衫暂寄文安籍，白社长留处士风。",
      "万里云山归故国，一帆江月照疏篷。",
      "世间穷达何须校，只有声名是至公。"
    ]
  },
  {
    "id": "2e89e4204df8fb7e9c3e33b2fbc4b054",
    "title": "望文脊怀瞿硎先生",
    "authorName": "姚辟",
    "authorId": "2e89e4204df8fb7ed1457b72d1457b72",
    "dynasty": "宋",
    "content": [
      "文脊山中姓已逃，江城争美少微高。",
      "应知司马来窥鼎，便学秦人去种桃。",
      "海上音书断鸿雁，洞中吟啸伴猿猱。",
      "鹿裘谁识先生志，却把虚词倚伏滔。"
    ]
  },
  {
    "id": "2e89e4204df8fb7e5cbc9c417420483c",
    "title": "涟漪洞",
    "authorName": "姚辟",
    "authorId": "2e89e4204df8fb7ed1457b72d1457b72",
    "dynasty": "宋",
    "content": [
      "五门高险势摩天，洞底清泠泻碧涟。",
      "蘋藻鱼游知暮雨，薜萝人去锁寒烟。",
      "山樱已熟垂朱实，岩竹新抽露玉鞭。",
      "只恐游人归马急，野僧何惜白云眠。"
    ]
  },
  {
    "id": "2e89e4204df8fb7ee37f89f35f137fc7",
    "title": "灵岩",
    "authorName": "姚辟",
    "authorId": "2e89e4204df8fb7ed1457b72d1457b72",
    "dynasty": "宋",
    "content": [
      "泉石平生性所耽，谢公延我到东南。",
      "红莲幕下烦佳客，文脊山中访旧岩。",
      "剪竹扫花寻鸟道，扪萝随衲问龙潭。",
      "图经未尽幽潜事，待向仙家起玉函。"
    ]
  },
  {
    "id": "2e89e4204df8fb7efe7540842fca8144",
    "title": "游山门呈知府大卿",
    "authorName": "姚辟",
    "authorId": "2e89e4204df8fb7ed1457b72d1457b72",
    "dynasty": "宋",
    "content": [
      "春风到宛陵，太守遇康乐。",
      "隐几坐高斋，清风媚林壑。",
      "语我诸峰峦，道人古栖托。",
      "幽潜远江汉，秀耸类衡霍。",
      "一日赆我游，大府辍高幕。",
      "命车载酒醪，行人饬巾櫜。",
      "蓝舆渡前溪，野饭即高阁。",
      "笑著乌纱巾，行背青山郭。",
      "嵇吕重契旧，皮陆索酬酢。",
      "幽花弄紫翠，鸣琴唱宫角。",
      "灵气浮融融，蒸风纷漠漠。",
      "晚宿黄渡馆，泉声自伊洛。",
      "溪童学流觞，盘花递清酌。",
      "归火破昏街，拥衾闻夜柝。",
      "诘朝振衣坐，缫车厌啼𪈴。",
      "东壁有旧诗，三贤据安作。",
      "笔迹既讹谬，尘版复皴皵。",
      "伊人已黄泉，来者谁丹雘。",
      "徐徐到山门，青苍洗昏膜。",
      "两山擘大道，造化自橐籥。",
      "绿蒂凌空飞，江云半天落。",
      "二岩与四洞，灵仙旧淹泊。",
      "丹凤今不归，双门失扃钥。",
      "云髓凝为乳，石柱垂如铎。",
      "峭壁断行路，薜萝阴附著。",
      "秉烛寻龙潭，昏冥认头角。",
      "欲窥心已惊，暂进足还却。",
      "不探骊珠渊，安得长生药。",
      "又上齐云亭，诸山露崖崿。",
      "或涌如波涛，或沸如鼎镬。",
      "幡幢或飞动，塔庙或缨络。",
      "盛如明堂朝，衣冠势纷错。",
      "尊者不避卑，强者不凌弱。",
      "严如武库兵，雪霜饰锋锷。",
      "柔顺就赦宥，刚顽即侵掠。",
      "或齐如季孟，或比如媒妁。",
      "连如鱼缀钩，猛如兽相搏。",
      "横如斗东西，勇如龙潜跃。",
      "欲尽听眺心，疲羸厌芒屩。",
      "野僧又语我，文脊倚寥廓。",
      "我思鹿裘人，不惮路硗确。",
      "左瞻右已迷，前登后皆邈。",
      "攀高猿臂引，入险腰■缚。",
      "辛勤到深幽，祠宫冷萧索。",
      "金丹已无传，石室俨如昨。",
      "咨嗟两台高，日月互盘礴。",
      "石豹鸣阴崖，鹰龟露金壳。",
      "天河泻云潭，千丈不见浊。",
      "众指佛子堂，神灵重然诺。",
      "我坐谢公亭，归舟阻溪涸。",
      "爇萧阴祷祈，暮雨过山脚。",
      "善济虽未通，神变已可愕。",
      "蠢蠢尘中人，回首重惭怍。",
      "屈曲归杜迁，复结三天约。",
      "傍楫清溪行，万象皆洗濯。",
      "石苔散青丝，玉笋解新箨。",
      "路回滩流淙，洒面散雨雹。",
      "鱼禽遂天性，浮沉随饮啄。",
      "行行明镜中，两岸翠如幄。",
      "停桡到妙显，洞府谁开拓。",
      "我知巨灵斧，神妙止一削。",
      "狻猊俨守卫，琼瑶出追琢。",
      "幽兰香自知，褊茗甘可嚼。",
      "老木卧深坞，不肯就工度。",
      "苍石通元精，温润抱天璞。",
      "古有智琰师，逍遥寄冥寞。",
      "四兽虽吾降，一性奚所恶。",
      "天子赐诏勤，香象与醍酪。",
      "徘徊想遗风，愚迷仰真觉。",
      "又疑无为人，其来非力学。",
      "洞门有磨崖，唐贤盛镌凿。",
      "姓名今尚存，苔藓已斑驳。",
      "游者来无穷，居者日益数。",
      "人事竟糠秕，尘缘易糟粕。",
      "唯有稽亭峰，巍峨不销铄。",
      "仁智乐山水，小大等拳勺。",
      "养心即自然，玩物乃浮薄。",
      "我今还海涯，身不挂缯缴。",
      "世无丹青人，为我一图貌。",
      "试作山中吟，高情寄鸾鹤。"
    ]
  },
  {
    "id": "2e89e4204dfadb1d5550e50661bdc216",
    "title": "感怀",
    "authorName": "魏瓘",
    "authorId": "2e89e4204dfadb1dd1457b72d1457b72",
    "dynasty": "宋",
    "content": [
      "羸羸霜发一衰翁，踪迹年来类断蓬。",
      "万里远归双阙下，一身闲在众人中。",
      "螭头赐对恩虽厚，雉堞论功事已空。",
      "淮上有山归未得，独挥清涕洒春风。"
    ]
  },
  {
    "id": "2e89e4204dfbd714c440a90e534ef86d",
    "title": "题清水寺",
    "authorName": "曾从龙",
    "authorId": "2e89e4204dfbd714d1457b727bccfde7",
    "dynasty": "宋",
    "content": [
      "壁立峥嵘万仞峰，骑鲸俄蜕葛陂筇。",
      "空流诗句传千古，今在蓬莱第几重。",
      "岩上胜游成幻梦，壁间遗迹暗尘容。",
      "山僧好把纱笼护，莫学阇黎饭后钟。"
    ]
  },
  {
    "id": "2e89e4204dfbd7140230011b55ae05b3",
    "title": "题衢州顺溪馆",
    "authorName": "曾从龙",
    "authorId": "2e89e4204dfbd714d1457b727bccfde7",
    "dynasty": "宋",
    "content": [
      "红照西沉暂解鞍，偶然假馆岂求安。",
      "新丰独酌谁为侣，坐对窗前竹一竿。"
    ]
  },
  {
    "id": "2e89e4204dff3d6a6308ae12fe650349",
    "title": "题清芬阁",
    "authorName": "令狐勤",
    "authorId": "2e89e4204dff3d6ad1457b72d1457b72",
    "dynasty": "宋",
    "content": [
      "远叩玄英旧隐扉，清风今日尚依依。",
      "云山自许老龙卧，霄汉不妨双凤飞。",
      "欲访骚人考槃地，但寻汉叟钓鱼矶。",
      "年来踏尽红尘路，赖有溪流濯客衣。"
    ]
  },
  {
    "id": "2e89e4204e0c130dad0d770f8f5eecea",
    "title": "贺乔丞相其二",
    "authorName": "厉寺正",
    "authorId": "2e89e4204e0c130dd1457b72d1457b72",
    "dynasty": "宋",
    "content": [
      "孔山民具瞻，位高心愈谦。",
      "待人冬日暖，持己晓霜严。",
      "善类藉培植，贤材无滞淹。",
      "更栽椿百本，岁岁绿阴添。"
    ]
  },
  {
    "id": "2e89e4204e0c130dad0d770fa71b5182",
    "title": "贺乔丞相其二",
    "authorName": "厉寺正",
    "authorId": "2e89e4204e0c130dd1457b72d1457b72",
    "dynasty": "宋",
    "content": [
      "天下达尊三，加之量海涵。",
      "忠言今稷契，眉寿古彭聃。",
      "渭水功犹小，汾阳考欲参。",
      "料应宣劝处，花不数优昙。"
    ]
  },
  {
    "id": "2e89e4204e0c130dad0d770f474133f1",
    "title": "贺乔丞相其二",
    "authorName": "厉寺正",
    "authorId": "2e89e4204e0c130dd1457b72d1457b72",
    "dynasty": "宋",
    "content": [
      "相公一身兼，爵德齿俱全。",
      "剑履登金殿，山川锡土田。",
      "龟游莲叶露，蚁泛菊花天。",
      "白鹭洲边守，重赓绿竹篇。"
    ]
  },
  {
    "id": "2e89e4204e0c130d605ad2e02a0e0132",
    "title": "贺郑丞相",
    "authorName": "厉寺正",
    "authorId": "2e89e4204e0c130dd1457b72d1457b72",
    "dynasty": "宋",
    "content": [
      "天地钟奇在鄞鄮，代产真儒傅衮绣。",
      "明良千载会风云，虎拜万年同国寿。"
    ]
  },
  {
    "id": "2e89e4204e0c130d605ad2e017a65948",
    "title": "贺郑丞相",
    "authorName": "厉寺正",
    "authorId": "2e89e4204e0c130dd1457b72d1457b72",
    "dynasty": "宋",
    "content": [
      "和羹梅傍小春荣，尧陛犹馀一荚蓂。",
      "万里云收天镜净，三台星畔老人星。"
    ]
  },
  {
    "id": "2e89e4204e0c130d605ad2e0c0e1d98e",
    "title": "贺郑丞相",
    "authorName": "厉寺正",
    "authorId": "2e89e4204e0c130dd1457b72d1457b72",
    "dynasty": "宋",
    "content": [
      "瑞应金穰均禹甸，三边洗甲谁言战。",
      "关河岂但犬羊奔，郊薮殆将麟凤见。"
    ]
  },
  {
    "id": "2e89e4204e0c130d605ad2e007ed30e4",
    "title": "贺郑丞相",
    "authorName": "厉寺正",
    "authorId": "2e89e4204e0c130dd1457b72d1457b72",
    "dynasty": "宋",
    "content": [
      "大学道惟一能静，国势尊安如九鼎。",
      "致君事业比皋夔，不羡萧曹并魏丙。"
    ]
  },
  {
    "id": "2e89e4204e0c130d605ad2e0f4f2edad",
    "title": "贺郑丞相",
    "authorName": "厉寺正",
    "authorId": "2e89e4204e0c130dd1457b72d1457b72",
    "dynasty": "宋",
    "content": [
      "人才谁不出陶镕，耆旧皆归聘召中。",
      "周室中兴由任使，颂声今可继周嵩。"
    ]
  },
  {
    "id": "2e89e4204e0c130d605ad2e08582e520",
    "title": "贺郑丞相",
    "authorName": "厉寺正",
    "authorId": "2e89e4204e0c130dd1457b72d1457b72",
    "dynasty": "宋",
    "content": [
      "耆艾何须比龟鹤，高深岂止如川岳。",
      "但祈公永辄萝图，常诵缉熙比帝学。"
    ]
  },
  {
    "id": "2e89e4204e0c130d605ad2e0a85f02c3",
    "title": "贺郑丞相",
    "authorName": "厉寺正",
    "authorId": "2e89e4204e0c130dd1457b72d1457b72",
    "dynasty": "宋",
    "content": [
      "贵极台衡世莫京，依然璧水一儒生。",
      "只将无限宽洪意，上为皇家致太平。"
    ]
  },
  {
    "id": "2e89e4204e0c130d605ad2e0955ecd72",
    "title": "贺郑丞相",
    "authorName": "厉寺正",
    "authorId": "2e89e4204e0c130dd1457b72d1457b72",
    "dynasty": "宋",
    "content": [
      "遥想翘材集贺宾，未饶珠履寿春申。",
      "原嗟老守师门士，独望黄扉种大椿。"
    ]
  },
  {
    "id": "2e89e4204e0c130d509d9441b7a12e0e",
    "title": "贺乔丞相其一",
    "authorName": "厉寺正",
    "authorId": "2e89e4204e0c130dd1457b72d1457b72",
    "dynasty": "宋",
    "content": [
      "乔年国同永，寿星秋见丙。",
      "社稷资夹扶，乾坤赖重整。",
      "善胜在不争，镇浮惟以静。",
      "金鉴上千秋，爱君时戒警。"
    ]
  },
  {
    "id": "2e89e4204e0e339091cd811038f174d9",
    "title": "次韵和于巽祗谒真祠",
    "authorName": "高钧",
    "authorId": "2e89e4204e0e3390d1457b72d1457b72",
    "dynasty": "宋",
    "content": [
      "二公祠事出重城，宜有休祥答至诚。",
      "林壑静深经雪后，楼台高下与云平。",
      "丰年箫鼓来仙宅，晴日烟霞上使旌。",
      "黎庶欢声自偕乐，但闻高廪颂周成。"
    ]
  },
  {
    "id": "2e89e4204e127454562615c91fd51d90",
    "title": "寄龙湖庄",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "鹤发重来客，龙湖旧日庄。",
      "乡心忽摇曳，春事又苍茫。",
      "聒聒水泉动，荒荒野日长。",
      "残年厌声利，吾道在耕桑。"
    ]
  },
  {
    "id": "2e89e4204e127454e25f26e9a7b3a523",
    "title": "初六日过江古愚兄送至渡口",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "茅屋亦云好，萍踪不自由。",
      "看书犹几上，解缆已沙头。",
      "白发兄和弟，清江夏亦秋。",
      "相看不忍别，斜日坠汀洲。"
    ]
  },
  {
    "id": "2e89e4204e127454b1a65e4834fe952d",
    "title": "颜",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "千林共摇落，老树独蜿蜒。",
      "玉立无人处，黄昏欲雪天。",
      "临风情脉脉，倚竹静娟娟。",
      "身世寒香里，相看意已仙。"
    ]
  },
  {
    "id": "2e89e4204e127454faa3362d60665234",
    "title": "入忠轩书院咏兰",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "阶庭暂托根，只与绿苔亲。",
      "自少枝条分，不争花卉春。",
      "轻寒青瘦硬，出槛紫鲜新。",
      "风雨时吹洗，含芬待主人。"
    ]
  },
  {
    "id": "2e89e4204e127454badda63e8af127b4",
    "title": "与汝翔晚行",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "偶值忘形友，田间步晚晴。",
      "四围山木合，一片夕阳明。",
      "倚杖数归翮，隔溪闻唤声。",
      "行来僧寺歇，又得问无生。"
    ]
  },
  {
    "id": "2e89e4204e1274545f7bbf9ae83a1edb",
    "title": "呈大宗丞求笔戏",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "咄咄人谁识，翩翩老更佳。",
      "王维不是画，苏晋已长斋。",
      "地静白生室，天秋黄落阶。",
      "日长用幽意，咫尺到无怀。"
    ]
  },
  {
    "id": "2e89e4204e127454d06634c4e7a17bf8",
    "title": "次吕之寿韵寄肯体",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "甚矣吾衰也，时哉道亦然。",
      "诗书舆脱輹，岁月箭辞弦。",
      "所欠惟一死，斯须便百年。",
      "细思禽与犊，等是食和眠。"
    ]
  },
  {
    "id": "2e89e4204e127454e8c90ac9dad02601",
    "title": "寄雪庭老子",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "问讯紫云老，何时立雪参。",
      "生来将满百，空界直超三。",
      "泡幻修千劫，佛应同一龛。",
      "曾师蒙印可，玄谛老方谙。"
    ]
  },
  {
    "id": "2e89e4204e127454a486f332247fb7cb",
    "title": "寿竹西",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "中秋八月朔，人在竹之西。",
      "讲席朝齐听，吟寮夜独栖。",
      "交情今管鲍，清操古夷齐。",
      "却笑苔矶老，畏人头愈低。"
    ]
  },
  {
    "id": "2e89e4204e127454fcc8a93e44d63e14",
    "title": "寄南剑詹野渡先生",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "贤圣已往古，吾侪空自今。",
      "六经寻断脉，千里遇知音。",
      "莫笑因缘浅，相期造道深。",
      "可怜山海隔，无路盍朋簪。"
    ]
  },
  {
    "id": "2e89e4204e127454532d05abcf809c72",
    "title": "送元鼎学士",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "秋风甫联骑，朔雪又回车。",
      "北道奇男子，南游行秘书。",
      "碧幢留别句，丹陛庆新除。",
      "头白逢昭代，吾甘渭水渔。"
    ]
  },
  {
    "id": "2e89e4204e12745440ecf47cf5dc6b8c",
    "title": "赠曹贯之",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "一见如畴昔，人文两崛奇。",
      "豪来无一世，狂发有千诗。",
      "浩然乾坤塞，修名台省知。",
      "就寻一勺水，神物自应移。"
    ]
  },
  {
    "id": "2e89e4204e127454dee7e78b7c853433",
    "title": "送舶司李郎中",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "朝家三尺法，海舶一帆风。",
      "物到琛声上，人行浪屋中。",
      "货因拚命得，廉故秉心公。",
      "行李清如洗，名应达陛枫。"
    ]
  },
  {
    "id": "2e89e4204e12745494f1a5553e19c55d",
    "title": "挽梁丹隐",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "受用伯阳书，万缘都觉虚。",
      "达官直桎梏，大厦即籧篨。",
      "世谓求仙妄，谁知是道馀。",
      "临终为土解，何必泪盈裾。"
    ]
  },
  {
    "id": "2e89e4204e1274547b260a75d5593998",
    "title": "挽张樗堂",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "与君虽远隔，自少即相亲。",
      "老失同年友，乡无好善人。",
      "樗堂春绝迹，蒿里暗伤神。",
      "丹旐归何处，风霜故冢滨。"
    ]
  },
  {
    "id": "2e89e4204e127454914d0866c30f33ee",
    "title": "读石隐淡吟稿",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "借师新稿读，睡睫不曾交。",
      "璧月沉寒濑，琪花著老梢。",
      "一吟三叹咏，双字几推敲。",
      "晓雨驱炎热，僧窗得尽钞。"
    ]
  },
  {
    "id": "2e89e4204e127454cd99c8918b95aeca",
    "title": "寄陈儒正",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "论心才暑夕，别后已凉秋。",
      "月照陈蕃榻，风生王粲楼。",
      "哀音虫外笛，远棹雁边舟。",
      "欲写相思意，题诗寄水流。"
    ]
  },
  {
    "id": "2e89e4204e127454e1d7523305a94b32",
    "title": "离相院",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "一夕僧留宿，翛然万虑空。",
      "草分仙掌绿，花发御袍红。",
      "白鸟松梢雪，玄谈麈尾风。",
      "因悲人世上，终日业尘中。"
    ]
  },
  {
    "id": "2e89e4204e127454510285956ea78e49",
    "title": "秘藏院",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "才入空门里，尘心便欲抛。",
      "土花生石缝，野蔓上林梢。",
      "栋老蜂钻穴，檐低雀结巢。",
      "僧中无贾岛，得句自推敲。"
    ]
  },
  {
    "id": "2e89e4204e127454f20baea0bf7d481e",
    "title": "幽趣",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "幅巾篁竹下，幽趣与僧同。",
      "坐对忘忧草，行歌解愠风。",
      "鸭头池水绿，猩血石榴红。",
      "解作晴天雪，松梢鹭一丛。"
    ]
  },
  {
    "id": "2e89e4204e127454ebbac5f36a6ee390",
    "title": "初六早过后浦庄",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "秋晚村庄憩，青山对掩扉。",
      "轻风随步屧，残露湿征衣。",
      "水满菰蒲乱，田荒鹳鹤飞。",
      "欲行还小立，旅思重依依。"
    ]
  },
  {
    "id": "2e89e4204e127454631e9b3029d0df42",
    "title": "九日",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "海山秋索莫，不见菊花开。",
      "节与贫相弃，年将老共催。",
      "艰难思故里，牢落对残杯。",
      "旧日登高伴，今无一个来。"
    ]
  },
  {
    "id": "2e89e4204e1274540e596230ebed658d",
    "title": "瑞光亭有作",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "终年萧寺里，人迹往来稀。",
      "雀踏梁尘落，蜂穿木屑飞。",
      "佛幡书古偈，僧壁挂禅衣。",
      "此景惟予爱，冷然契道机。"
    ]
  },
  {
    "id": "2e89e4204e1274543708d930355895c8",
    "title": "游贤坂书赠可大",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "十月寒犹未，幽人乐自便。",
      "看山行觅句，扫石坐谈玄。",
      "一径藤萝月，数家桑柘烟。",
      "旧时钓鱼处，枯木倒寒泉。"
    ]
  },
  {
    "id": "2e89e4204e127454cfb6bfa6189820c4",
    "title": "雨后闲步",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "洗天风雨过，炎暑漠然收。",
      "偶尔掩门去，因之入寺游。",
      "农畦瓜蔓长，僧圃贝花稠。",
      "自笑生涯拙，空馀一髻秋。"
    ]
  },
  {
    "id": "2e89e4204e1274542b32a2d28d85cdd2",
    "title": "题章法山房",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "四壁羲文卦，曾因学易居。",
      "今来三十载，只有一空庐。",
      "境寂含群动，窗明纳太虚。",
      "无人悟玄理，梅竹翠扶疏。"
    ]
  },
  {
    "id": "2e89e4204e127454018b21eb9306063e",
    "title": "寄吕之寿",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "一灯清夜话，觉子颇真情。",
      "世已无前辈，方予畏后生。",
      "天涯共流落，岁晚独无成。",
      "桐下来春约，飞鸿望寄声。"
    ]
  },
  {
    "id": "2e89e4204e127454e3413764acb042cf",
    "title": "入冬半月馀二麦未种忽然一雨",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "村庄三日雨，清晓怯凭栏。",
      "洒地纷纷白，随风阵阵寒。",
      "不愁客衣薄，且为老农欢。",
      "已有芃芃意，来春岁计宽。"
    ]
  },
  {
    "id": "2e89e4204e1274544ec1b9e9f487a817",
    "title": "乘除",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "若问乘除法，须当健补贫。",
      "何如穷到骨，更有病缠身。",
      "忽忽又将老，苍苍更不神。",
      "此生吾自断，蓑笠一闲人。"
    ]
  },
  {
    "id": "2e89e4204e127454e3245a7e2309baeb",
    "title": "和匏斋菊花",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "东篱曾手种，赖以制颓年。",
      "白发经秋别，黄花入梦圆。",
      "一场蜂蝶后，老圃雪霜前。",
      "不是耽幽隐，渊明地自偏。"
    ]
  },
  {
    "id": "2e89e4204e1274546a20e5f4f077b943",
    "title": "秋夜",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "中秋爱亲友，欲别不胜愁。",
      "此去无多日，羁情可奈秋。",
      "山寒犹碧树，水落正沧洲。",
      "莫道非吾土，今冬尚此留。"
    ]
  },
  {
    "id": "2e89e4204e12745433ae33fd260a20fe",
    "title": "悠悠",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "江上形容老，竹间窗户秋。",
      "悠悠忘岁月，落落少交游。",
      "无食令儿瘦，有诗消客愁。",
      "古今多少事，卷易在床头。"
    ]
  },
  {
    "id": "2e89e4204e127454aadb945327796eaf",
    "title": "四月朔日晓起候吕之寿",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "清辰未巾栉，远远望山阿。",
      "一夕已如此，长年其奈何。",
      "高斋空寂寞，今日始清和。",
      "可惜一樽酒，骊驹又欲歌。"
    ]
  },
  {
    "id": "2e89e4204e127454d93342d4bb3d9d42",
    "title": "次韵吕之寿见忆",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "日暮客送客，此情悲复悲。",
      "栖栖吾老矣，寂寂子何之。",
      "跬步便相忆，论心未有期。",
      "江湖成底事，空使素衣缁。"
    ]
  },
  {
    "id": "2e89e4204e1274547d32c7de2a022260",
    "title": "寿萧东海",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "乐哉东海老，天与以遐龄。",
      "前一辈人物，为诸生典型。",
      "头因嗜书白，眼不要人青。",
      "岁岁桑蓬旦，人间活寿星。"
    ]
  },
  {
    "id": "2e89e4204e127454d896365dd7e8d48a",
    "title": "范掌书",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "出佐绣衣使，八州人共欢。",
      "一句司范笔，六计问周官。",
      "雁鹜手持进，豺狼胆自寒。",
      "岂惟重台省，风采动朝端。"
    ]
  },
  {
    "id": "2e89e4204e127454d9d0be5d887e5880",
    "title": "叶掌书",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "阳复天心动，春回五叶中。",
      "梅梢足生意，柏府早清风。",
      "身任八州寄，手持三尺公。",
      "可怜芹泮士，空自献诗筒。"
    ]
  },
  {
    "id": "2e89e4204e127454693c4bdc29fa92f1",
    "title": "贫病",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "贫与病相约，贫来病亦来。",
      "有僧时馈药，无鬼敢输财。",
      "酒债偿仍欠，医书閤又开。",
      "安贫吾自爱，且遣病魔回。"
    ]
  },
  {
    "id": "2e89e4204e12745451e4bd1581a4f4ee",
    "title": "浮名",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "不起浮名想，都缘耐寂寥。",
      "小斋坐听雨，野渡立看潮。",
      "岁月吟边过，忧愁醉里消。",
      "早知书分浅，悔不学渔樵。"
    ]
  },
  {
    "id": "2e89e4204e127454d253ec7a0020e302",
    "title": "养拙",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "养拙干戈际，逃名山水边。",
      "疏泉妨蚁过，扫地惬牛眠。",
      "竟日云笼树，何时雨洗天。",
      "入门儿女聒，恨未断尘缘。"
    ]
  },
  {
    "id": "2e89e4204e127454a63edc740e25616e",
    "title": "慈济行祠",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "上人栖息地，况近佛庄严。",
      "乱藓缄新甃，闲花覆古檐。",
      "浯山青入眼，榕树紫垂髯。",
      "独步秋祠晚，云间月一镰。"
    ]
  },
  {
    "id": "2e89e4204e1274544ca77db2466cb7d0",
    "title": "闲居",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "树月纷纷白，溪流练练青。",
      "畦蔬先雨种，径草未春生。",
      "井近通邻汲，桥崩断客行。",
      "闲居寂无事，觞咏叙幽情。"
    ]
  },
  {
    "id": "2e89e4204e127454aee9e211eabcef58",
    "title": "杜鹃花",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "望帝千年魄，春山几度风。",
      "声声向谁白，岁岁作花红。",
      "寂寞荒烟里，妖娆细雨中。",
      "可怜溅成血，无复见蚕丛。"
    ]
  },
  {
    "id": "2e89e4204e12745426e3e4882983d79d",
    "title": "读元次山诗有感而作",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "民病未苏息，谁为元道州。",
      "争趋热翕翕，不念冷飕飕。",
      "摧剥先虫户，差科及钓舟。",
      "君门千万里，欲往诉无由。"
    ]
  },
  {
    "id": "2e89e4204e127454b98c88556c3a63dc",
    "title": "舟中避难",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "拿舟来避难，别我钓鱼矶。",
      "帆卸遮春雨，衣濡晒落晖。",
      "南师闻鞑走，北马逐人飞。",
      "见说漳桥断，銮舆曷日归。"
    ]
  },
  {
    "id": "2e89e4204e127454747c74595787a07a",
    "title": "日入",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "日入川原暝，风悲草木枯。",
      "时逢迂孔氏，我自哭唐衢。",
      "市有虎求食，村无鸡引雏。",
      "乾坤空纳纳，何处著吾躯。"
    ]
  },
  {
    "id": "2e89e4204e1274546869c54b8918acda",
    "title": "到郡城忆江钓",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "谁使入州府，被人嫌我真。",
      "未归江上钓，且作梦中人。",
      "一片沧浪石，百年泡幻身。",
      "知心惟白鹭，相忆伴经纶。"
    ]
  },
  {
    "id": "2e89e4204e12745458337851c0c43ac3",
    "title": "六月寓章法寺",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "暝色入招提，昏鸦已不啼。",
      "诸僧空院出，老子独山栖。",
      "堂面无人北，天形尽日西。",
      "寂寥应不恨，吾道与时睽。"
    ]
  },
  {
    "id": "2e89e4204e127454b023cf36b38aace9",
    "title": "瑞光亭",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "昔闻石幢寺，今见瑞光亭。",
      "一水东南碧，四榕冬夏青。",
      "往来多俗子，老病抱遗经。",
      "亲冢招提北，回头涕泗零。"
    ]
  },
  {
    "id": "2e89e4204e1274546a26214f227b493b",
    "title": "赠富公",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "师年过七十，万事总无心。",
      "猿鸟窥禅性，鱼龙避梵音。",
      "烟消香篆冷，霜入鬓根深。",
      "手种庵前树，苍苍十丈阴。"
    ]
  },
  {
    "id": "2e89e4204e12745481fec531ea94906d",
    "title": "别城中亲友",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "不堪离乱后，重别旧交游。",
      "到处无青眼，归家空白头。",
      "风霜秋一叶，山水暮多愁。",
      "后会知何日，临溪泪欲流。"
    ]
  },
  {
    "id": "2e89e4204e1274543f3ff7606a91b76a",
    "title": "赠云岫上人",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "诸生多晚出，一老独高年。",
      "月照遗经匣，云生破衲褰。",
      "苔深埋屐齿，屋老带松烟。",
      "何日尘氛断，从师此话禅。"
    ]
  },
  {
    "id": "2e89e4204e127454f3f4c658720ebe67",
    "title": "送谊上人归城",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "恰是闻师到，持筇又欲归。",
      "去云黏木屐，飘叶泊禅衣。",
      "不敢生离思，应愁损道机。",
      "故人如见问，为说志渔矶。"
    ]
  },
  {
    "id": "2e89e4204e127454994d3d6b9b3ccf96",
    "title": "夜意",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "茅斋人语寂，清坐独巑岏。",
      "有兴凭诗遣，无聊把剑看。",
      "香残金鸭冷，膏尽玉虫寒。",
      "出见庭无月，方知夜色阑。"
    ]
  },
  {
    "id": "2e89e4204e127454c38e2406defb89ae",
    "title": "晓意",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "邻窗鸡唱晓，客路马嘶风。",
      "夜色钟声外，晨光角韵中。",
      "蟾归曳残白，乌出浴新红。",
      "一点清明意，那无保养功。"
    ]
  },
  {
    "id": "2e89e4204e1274544113e6bac411689f",
    "title": "孤客",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "绿绿竹生笋，黄黄菜又花。",
      "一年今已夏，孤客未还家。",
      "夜对青灯减，朝看白发加。",
      "由来事笔砚，不若艺桑麻。"
    ]
  },
  {
    "id": "2e89e4204e127454bd781fd641ce4af6",
    "title": "雨后忆家",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "客里诗书债，人间骨肉情。",
      "一春不相见，四月又还经。",
      "梅雨年年事，田禽夜夜声。",
      "直思到蒲节，方得侍亲庭。"
    ]
  },
  {
    "id": "2e89e4204e127454bf47af6b4f8a4d43",
    "title": "归侍",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "村庄一樽酒，谁与语悲辛。",
      "衿佩空相负，诗书不救贫。",
      "天寒负米客，日暮倚门人。",
      "遥睇长江水，西风犹怆神。"
    ]
  },
  {
    "id": "2e89e4204e127454bb2422340e1cc074",
    "title": "病中",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "数日喉何嗄，三年肺未苏。",
      "自知愁不禁，谁复问何如。",
      "病体仍冬夜，山庄独老夫。",
      "恐伤阿㜷意，不敢寄家书。"
    ]
  },
  {
    "id": "2e89e4204e127454ce7dbe12ac08eb7e",
    "title": "龙湖道中",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "冬行缘底意，倚杖陟高冈。",
      "日色带霜淡，风声过海狂。",
      "林鸦山外黑，野菜麦中黄。",
      "腊月明朝是，栖栖尚异乡。"
    ]
  },
  {
    "id": "2e89e4204e127454e6a5296ad54711c4",
    "title": "寄曾子方",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "别来俱不饮，相忆若为情。",
      "交态忘贫富，相知似弟兄。",
      "君殊非夙昔，予亦负平生。",
      "惟有子城月，年年是旧盟。"
    ]
  },
  {
    "id": "2e89e4204e127454caa48541cd5d0efc",
    "title": "题可翁塔",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "至人埋骨地，草木总皆玄。",
      "未腊梅先觉，无风竹亦禅。",
      "灯缘千载燄，名共四松传。",
      "旧日经行处，瓶盂常俨然。"
    ]
  },
  {
    "id": "2e89e4204e1274543cf0b5e83cf2f3c0",
    "title": "哭矩斋先生",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "早悟官为祟，晚将家付儿。",
      "公今成佛去，仆尚是人猗。",
      "柿叶收遗墨，梅花忆赠诗。",
      "自嫌闻道晚，有泪哭先师。"
    ]
  },
  {
    "id": "2e89e4204e127454034ded13d741edf2",
    "title": "和北城友人",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "桐边一叶地，相望立秋风。",
      "昔别已三载，今来成两翁。",
      "醒初无异醉，穷亦岂殊通。",
      "却笑甲辰一，雌雄自不同。"
    ]
  },
  {
    "id": "2e89e4204e127454ec088d96e34a457c",
    "title": "游龙湖庵",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "一路野花开，春阴满树苔。",
      "旧时僧已去，前度客重来。",
      "浮世年年变，尘心事事灰。",
      "跏趺清昼永，玄奘壁间回。"
    ]
  },
  {
    "id": "2e89e4204e127454e818ffb0e44d0318",
    "title": "和吕所盘韵",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "春岂关侬去，愁缘老易生。",
      "一村俄绿暗，数日又朱明。",
      "细切银丝鲙，新尝玉版羹。",
      "便令闻杜宇，自不动乡情。"
    ]
  },
  {
    "id": "2e89e4204e127454e2dba0d4f42d28be",
    "title": "支筇",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "天乎多往事，老矣负初心。",
      "病骨瘦又瘦，愁诗吟复吟。",
      "一生空碌碌，万绿自森森。",
      "多少关情处，支筇古树阴。"
    ]
  },
  {
    "id": "2e89e4204e1274547def45fd6111aef6",
    "title": "雨后有便价寄所盘",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "雨中正相忆，偶尔有来鸿。",
      "清况今何苦，新吟想渐工。",
      "近闻惠连病，似与长卿同。",
      "何日苍榕下，开筵水面红。"
    ]
  },
  {
    "id": "2e89e4204e1274542c68c890d27bad96",
    "title": "宿镜山欲访之寿忽闻东浯思仲至约为南山之游不果",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "镜山欲相访，马首已之东。",
      "常日对衿佩，此行如燕鸿。",
      "将归逢所与，有约竟成空。",
      "若到斋中日，为予传主翁。"
    ]
  },
  {
    "id": "2e89e4204e12745457a3f2d43fe1f2e7",
    "title": "书陈氏小轩壁",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "一榻自徜徉，悠然古意长。",
      "地幽如佛舍，轩小似船房。",
      "萱草依堂绿，荆花夹树香。",
      "我来访幽隐，话里雨声凉。"
    ]
  },
  {
    "id": "2e89e4204e1274546edeab9ccb5ebf59",
    "title": "田间行乐",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "一年又朱夏，残生如白鸥。",
      "未须愁热去，且得及清游。",
      "数点雨初下，千沟水尽流。",
      "谁家田万顷，绿到海西头。"
    ]
  },
  {
    "id": "2e89e4204e127454e073f89fb24faaa8",
    "title": "春日闲游过石所山",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "盎盎春流水，微微风动蘋。",
      "江山一片石，童冠两三人。",
      "落魄从渠笑，逍遥得我真。",
      "百年浑是客，一月几佳晨。"
    ]
  },
  {
    "id": "2e89e4204e12745418f4835853f0de04",
    "title": "初夏",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "一信楝花风，一年春事空。",
      "池荷还揭揭，樱笋又匆匆。",
      "空叹时光换，谁知造化工。",
      "尽将枝上色，并作石榴红。"
    ]
  },
  {
    "id": "2e89e4204e127454d4a58d6f7b996dbc",
    "title": "次长卿韵",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "秋尽始相见，宵残即语离。",
      "将归悲宋玉，不饮愧袁丝。",
      "送远意未惬，思家兴颇随。",
      "可怜镜山夜，未与小盘期。"
    ]
  },
  {
    "id": "2e89e4204e127454002eddc2bf4c5aba",
    "title": "次韵长卿仍招为桐下之游",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "老怀原寂寞，非子竟谁倾。",
      "去矣无多日，缅然相与情。",
      "云山留共往，风雪渺孤征。",
      "更解同行否，无为岁暮惊。"
    ]
  },
  {
    "id": "2e89e4204e127454f8cfbcdb664df3f2",
    "title": "雨中宿章法院",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "潇潇一江雨，凉气入山扉。",
      "离舍本不远，连朝亦忘归。",
      "紫荆成子落，黑蚁化蛾飞。",
      "看尽浮生事，终输破衲衣。"
    ]
  },
  {
    "id": "2e89e4204e12745418a5a847a303db63",
    "title": "用前韵寄几仲",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "丈夫语意豁，不为别肠悲。",
      "有酒再醑我，缘君一中之。",
      "顾此风霜景，阔哉牛女期。",
      "梅花山馆里，谁问敝衣缁。"
    ]
  },
  {
    "id": "2e89e4204e127454988d3e1648e6827f",
    "title": "和颜北城梅花韵",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "白发寒丛里，疏枝的烁明。",
      "风霜半夜后，南北一时晴。",
      "冷淡吟边景，啁嘈梦里声。",
      "园中几许树，独汝最关情。"
    ]
  },
  {
    "id": "2e89e4204e127454aa579cadc62f77a8",
    "title": "离相院暂",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "一别已五载，重来得旧朋。",
      "秋风多败叶，童行半为僧。",
      "暂憩亦云好，长游愧未能。",
      "前山久相识，为我碧崚嶒。"
    ]
  },
  {
    "id": "2e89e4204e127454e5bfecdf167ff647",
    "title": "过李氏山房清坐对雨",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "千林同霢霂，一室淡虚明。",
      "馀润浮窗眼，轻寒入鸟声。",
      "纷纷度陇白，亹亹逼人清。",
      "相对焚香坐，油然道气生。"
    ]
  },
  {
    "id": "2e89e4204e12745414a277dac0f22f47",
    "title": "新月",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "斗柄犹未酉，明生已自庚。",
      "月光本端正，人见有亏盈。",
      "寂感此太极，炎凉彼世情。",
      "徘徊花影下，独自掩柴扃。"
    ]
  },
  {
    "id": "2e89e4204e127454312f5f3a4ba5ecf8",
    "title": "夜诵",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "夜诵琅琅罢，山斋人迹无。",
      "虫声助叹息，月影伴清癯。",
      "黄卷十年子，青灯一腐儒。",
      "时危无用处，我自笑非夫。"
    ]
  },
  {
    "id": "2e89e4204e127454d06ce8f56e51e340",
    "title": "浪出",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "浪出鬼揶揄，归来失故吾。",
      "庭空榕落子，人静鸟呼雏。",
      "潮退石自出，天高日正晡。",
      "寥寥谁与语，怀古一长吁。"
    ]
  },
  {
    "id": "2e89e4204e1274547c130b1fd1f930e1",
    "title": "哭高氏妹",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "寒月照幽闺，眉多客里齐。",
      "飘零杜氏妹，隐约伯鸾妻。",
      "乌啄有新哺，凤飞无故栖。",
      "近闻犹子说，忆汝万行啼。"
    ]
  },
  {
    "id": "2e89e4204e127454699b9933e7f8e084",
    "title": "钱侯寺",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "福唐钱氏子，爵命古诸侯。",
      "老树护灵镇，神鸦迎客舟。",
      "晨昏两潮汐，尸祝几春秋。",
      "参佐凭风景，轻嚣走不休。"
    ]
  },
  {
    "id": "2e89e4204e1274544a88daebc629f6fa",
    "title": "龙湖观人钓鱼",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "野客双蓬鬓，溪童一钓竿。",
      "得鱼何与我，对境自成欢。",
      "日暮欲归去，支筇更一看。",
      "淡红千草烛，浓绿万花盘。"
    ]
  },
  {
    "id": "2e89e4204e1274541af662c463983f81",
    "title": "送千岩摘稿还仲仁",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "借得千岩一卷诗，吟窗尽日不停披。",
      "苍波溜雨岷峨柏，赤石封苔岣嵝碑。",
      "不是胸中横屴崱，如何笔下许瑰奇。",
      "还君此宝文房里，应有神明为护持。"
    ]
  },
  {
    "id": "2e89e4204e1274540bb7727ebbe492b2",
    "title": "题谊上人石室",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "接石为巢瓦缝攲，家风惟有白云知。",
      "连筒远取煎茶水，种竹先寻挂衲枝。",
      "庵小偏涵新世界，山空不见旧亭池。",
      "清宵一段西来意，林影参差月上时。"
    ]
  },
  {
    "id": "2e89e4204e1274546b6919bd228e5496",
    "title": "沙头玩月",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "万片鱼鳞淡欲收，横空不碍素光流。",
      "山河寂寂千年事，风露娟娟五月秋。",
      "且作希夷闲枕石，惜无李白共登舟。",
      "细看白兔何曾夜，应使深山魍魉愁。"
    ]
  },
  {
    "id": "2e89e4204e127454799918963de21853",
    "title": "春花",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "花萼相承二月时，深红浅紫总皆宜。",
      "好春安得长为主，落叶那能再上枝。",
      "烂漫不因晴日丽，披离非为晚风吹。",
      "世间荣耀霎时事，误尽世人人不知。"
    ]
  },
  {
    "id": "2e89e4204e1274541c52949a6a455f94",
    "title": "答城中友人相勉求官",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "愁来自唱五噫歌，名利场中脚岂牢。",
      "君看青衫求热炙，我怜赤子有寒号。",
      "鹤沾卫禄犹堪薄，松受秦封岂足高。",
      "家在荻芦丛畔住，分当蓑笠钓江皋。"
    ]
  },
  {
    "id": "2e89e4204e1274545416af0a7d61ce13",
    "title": "题杨子岩",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "抗尘走俗令人憎，因觅桃源作此行。",
      "畏日烧空时事恶，飞泉泻石道心生。",
      "青天尽处孤舟渺，好鸟鸣时万壑清。",
      "一老头陀癯似鹤，殷勤煮水爨风铛。"
    ]
  },
  {
    "id": "2e89e4204e1274541455d9e83b4ef1b7",
    "title": "闻复卿欲访诗以促之",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "五年不见复卿回，有客传言卿欲来。",
      "苔石生尘亲手扫，蓬门久闭令儿开。",
      "苍波摇月银成片，白鹭巢松雪作堆。",
      "料得城中无此景，速宜相就倒金罍。"
    ]
  },
  {
    "id": "2e89e4204e1274547817b80e72ac40ea",
    "title": "重游离相院",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "三年挂搭此丛林，今日重来思转深。",
      "雨过残阳如月色，风来老树作潮音。",
      "青山历历留人住，白鹭悠悠契我心。",
      "日暮荒村苦无伴，虚廊曳杖自行吟。"
    ]
  },
  {
    "id": "2e89e4204e1274542c572fba3948db20",
    "title": "寄高尹",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "桐下归来学钓鱼，岁寒相伴只鸥凫。",
      "何期天上郎官宰，肯到江边处士庐。",
      "仲蔚自怜头似雪，阿勤岂解唾成珠。",
      "郎君东阁相看久，莫但清吟废读书。"
    ]
  },
  {
    "id": "2e89e4204e1274540cfdee137bb9ea1e",
    "title": "吴天游竹庄诸公",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "市尘不碍古招提，笑踏西风暂此栖。",
      "松喜客来如解语，鸟知僧定不曾啼。",
      "问禅爪向维摩合，觅句头因领当低。",
      "恐见黄花归未得，云间何处可攀跻。"
    ]
  },
  {
    "id": "2e89e4204e127454f793c08ee8aab35f",
    "title": "暮雨",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "几月环城万骑屯，一朝闻鞑便南奔。",
      "龙枯未必还忧蚁，牛瘠胡为莫偾豚。",
      "典午既衰无管仲，吐蕃方炽有怀恩。",
      "临风一掬英雄泪，散作弥天暮雨昏。"
    ]
  },
  {
    "id": "2e89e4204e12745416324990d2e015e9",
    "title": "秋兴",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "千年成败事悠悠，独眺川原满目秋。",
      "底处归航来远浦，何人吹笛倚高楼。",
      "山和叠叠寒云迥，水带潇潇暮雨流。",
      "回首故家零落尽，樽前谁与语离愁。"
    ]
  },
  {
    "id": "2e89e4204e12745416324990d113f8a6",
    "title": "秋兴",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "天下四时秋最惨，况于人世尚流离。",
      "向来犬吠鸡鸣处，今见猿啼鬼哭悲。",
      "泪洒黄花金灿烂，寒生白骨玉参差。",
      "满山寂寞秋梧冷，正是愁肠欲断时。"
    ]
  },
  {
    "id": "2e89e4204e127454b1734c17bba2500b",
    "title": "怪事",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "怪事年来见未曾，岸今为谷谷为陵。",
      "可怜龙向灵湫蛰，忍见猱来古木升。",
      "四载干戈多白骨，半宵风雨独青灯。",
      "腐儒未识皇天意，不信荆舒竟莫惩。"
    ]
  },
  {
    "id": "2e89e4204e1274545fda651517fe63b4",
    "title": "门巷",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "门巷萧条绝市声，吟肩终日耸崚嶒。",
      "瘦如华表秋来鹤，贫似丛林旦过僧。",
      "渴吻漫消茶一碗，枯肠不饱稻三升。",
      "交游岂是相违意，四十无闻自可憎。"
    ]
  },
  {
    "id": "2e89e4204e127454133f63d56bb2c128",
    "title": "和义兄诗毕忽忆竹庄石隐二老寄诗一首烦为问讯",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "为向东林问起居，更询李白近何如。",
      "携琴想对青霞顶，觅句应巡碧玉除。",
      "无复风流陪二老，空怜憔悴似三闾。",
      "冰霜凛凛河流断，安得双鱼送尺书。"
    ]
  },
  {
    "id": "2e89e4204e1274544edbc2832d143ea7",
    "title": "独行",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "孤烟落日是何村，向晚村舂隔水闻。",
      "白鸟远来全似蝶，红霞淡去却成云。",
      "愁同落叶飞无数，淡比秋山瘦几分。",
      "客寄他乡元寂寞，独行不是故离群。"
    ]
  },
  {
    "id": "2e89e4204e12745477c25f4de11e60da",
    "title": "与应得李洋归",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "花时莫负此良辰，信杖闲行寂寞滨。",
      "日入山头成鹤顶，风吹沙碛皱鱼鳞。",
      "飞来白鹭全成雪，倒去枯松半树春。",
      "似此江山孤绝处，故应著此苦吟人。"
    ]
  },
  {
    "id": "2e89e4204e12745422ea37c896ac1df4",
    "title": "江乡",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "芦荻丛边日正长，人间乐处是江乡。",
      "溪童钓艇分鱼闹，蚕妇山炉煮茧香。",
      "疏雨漏天青破碎，冲风滚浪白猖狂。",
      "鸥沙犊草皆诗思，毋怪幽人觅句忙。"
    ]
  },
  {
    "id": "2e89e4204e127454c2cf55e77d11c850",
    "title": "自知",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "古寺栖身又两期，西风吹我鬓成丝。",
      "俗儿往往貌相敬，吾道悠悠心自知。",
      "尽去皮毛方是学，若无情性定非诗。",
      "可怜千载相传授，只为秦人煨烬遗。"
    ]
  },
  {
    "id": "2e89e4204e127454eabb1a5fccf6ee92",
    "title": "次所盘山村",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "溪外青山山外村，数间茅屋掩柴门。",
      "青裙灶下偷窥客，白发堂中笑弄孙。",
      "乞火煮茶烧土锉，隔篱贳酒举匏尊。",
      "梅花不解留人住，山路归来已夕昏。"
    ]
  },
  {
    "id": "2e89e4204e1274540bcd8d05128efe37",
    "title": "寓居姚家村",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "平头五十沧江叟，寄迹三家桑柘村。",
      "樽酒不知谁主客，柬书相伴过晨昏。",
      "有时独步来沙际，尽日清谈倚树根。",
      "一任傍人笑迂阔，此心欲与白鸥论。"
    ]
  },
  {
    "id": "2e89e4204e127454279a61a5b0bc7ac0",
    "title": "麦秋和所盘休字韵",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "片片桃花逐水流，三分春色二分休。",
      "禁烟时节家家雨，种麦田园处处秋。",
      "山际夕阳犹觳觫，林梢晓露忽軥辀。",
      "客中物候催人老，那更分成两地愁。"
    ]
  },
  {
    "id": "2e89e4204e127454992ad8d935e0765d",
    "title": "和意行韵",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "一枝筇竹度年华，自爱藤阴夹雨涯。",
      "野叟笑予衣落魄，牧童见客手交叉。",
      "染成众绿桑初椹，落尽千红楝始花。",
      "步至桥西水穷处，却随黄犊还吾家。"
    ]
  },
  {
    "id": "2e89e4204e127454456e6870d414d3b4",
    "title": "移居",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "移居山北向山南，天遣清风接笑谈。",
      "无数凫雏穿稻塍，一群鸂鹜语茭潭。",
      "鹭临清泚贪心起，莲到黄昏笑靥含。",
      "却忆姚家古藤下，乌巾挂了旦眠酣。"
    ]
  },
  {
    "id": "2e89e4204e127454456e687095384ffc",
    "title": "移居",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "田家一路到村南，尽是农人野叟谈。",
      "鸟过江来平入树，牛沿堤去倒行潭。",
      "蜻蜓影下波纹皱，䆉稏穗中秋意含。",
      "日暮东坡浑似画，倚风无数水荭酣。"
    ]
  },
  {
    "id": "2e89e4204e127454456e68707a3b0426",
    "title": "移居",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "断云将雨过桥南，谁想庄门憩雨谈。",
      "雀喜客来喧古棘，蛙嗔人过没深潭。",
      "莲房堕粉风初歇，稻叶抽珠水尚含。",
      "村酿沽来薄难醉，不妨此兴为诗酣。"
    ]
  },
  {
    "id": "2e89e4204e1274544c9ea317d9e6f182",
    "title": "山斋",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "草色苔痕挟雨骄，山斋一巷似渔樵。",
      "三叉路口时时犊，一曲溪流片片桥。",
      "风木参差泉上庙，烟帆来往海西潮。",
      "飘然忽起云间想，白鹤高飞不可招。"
    ]
  },
  {
    "id": "2e89e4204e12745435c60fc01e8f2097",
    "title": "和芸斋",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "脱却蓑衣下钓竿，岂无线路透玄关。",
      "斜风暂罢玄真去，明月来从太白攀。",
      "自是老怀俱惜别，偶陪清话不知还。",
      "夜来客枕秋声起，矶上苔痕入梦班。"
    ]
  },
  {
    "id": "2e89e4204e127454ded82aa3d66cd434",
    "title": "张可大甥与古愚家兄游阳孟岩已废而旧日之山屹然独存有诗因次其韵",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "笑推窗户揖青山，茶鼎松风入耳潺。",
      "老去已知今世错，贫来剩得此身闲。",
      "漱流枕石心长在，涉水穿林步已难。",
      "六十年来醉题壁，那知尚在白云间。"
    ]
  },
  {
    "id": "2e89e4204e1274546a20e5f48d3d83a7",
    "title": "秋夜",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "缺月黄昏照短垣，一灯明灭尚留残。",
      "衰颓但觉风霜苦，忧患不知天地宽。",
      "坐想兴亡成感慨，起瞻星象倍辛酸。",
      "冻琴弦断书帷冷，槭槭庭梧半夜寒。"
    ]
  },
  {
    "id": "2e89e4204e1274546a20e5f48c43c19c",
    "title": "秋夜",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "纷纷败叶已辞林，四顾凄凉夜色深。",
      "月伴征人惊梦枕，风摇戌妇捣衣砧。",
      "失群孤雁千山影，无数寒虫四壁音。",
      "满目乾坤都是恨，头毛白尽更愁吟。"
    ]
  },
  {
    "id": "2e89e4204e127454eb1a56ee43aee9d3",
    "title": "和所盘端午韵",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "槐夏阴中鬓已秋，天风吹梦堕江头。",
      "水应难洗湘累恨，山岂能为柳子囚。",
      "尘世不知几端午，人生大抵一虚舟。",
      "愁来细把君诗看，压倒当时赵倚楼。"
    ]
  },
  {
    "id": "2e89e4204e127454df0667da575191b1",
    "title": "和所盘离相院山门纳凉韵",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "槐对青山五月寒，朝朝暮暮此看山。",
      "风来翠瀑青松外，人在珠宫贝阙闲。",
      "诗客归时文几静，棋僧去后画枰闲。",
      "禅床一被清眠熟，梦把渔竿钓碧湾。"
    ]
  },
  {
    "id": "2e89e4204e127454b488de710650ecfd",
    "title": "和所盘自宽韵",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "忧患薰心两鬓丝，倚栏瘦影却斜晖。",
      "凄其十载不儒服，老矣一生犹布衣。",
      "未信此身长坎坷，细看造物实玄微。",
      "五更风雨自秋至，不见蚊蝇跋扈飞。"
    ]
  },
  {
    "id": "2e89e4204e1274547dbae0645e931170",
    "title": "秋怀",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "何处秋来在树间，旅中寂寞欲生寒。",
      "筼筜粉落见秋色，薜荔青凋带老颜。",
      "午枕尚犹飞豹脚，晓霜久已染鸡冠。",
      "流年偷向吟中换，老却诗人空等闲。"
    ]
  },
  {
    "id": "2e89e4204e1274548db44fb6d317b76c",
    "title": "和所盘九日",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "石铓如剑梦犹危，风帽桥边且任吹。",
      "山送落晖应恨速，月临归路不妨迟。",
      "欲从此夕颓如醉，试问明年健者谁。",
      "一笑樽前俱是客，可堪摇动菊花期。"
    ]
  },
  {
    "id": "2e89e4204e12745493b24be25213f2ff",
    "title": "和所盘阑字韵",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "遥想山斋客梦阑，朔风吹鬓怯栏干。",
      "黄花句里空相忆，青镜朝来独自看。",
      "绝似东坡来海上，胜犹贾岛渡桑干。",
      "木奴千树何须问，怀抱时因骥子宽。"
    ]
  },
  {
    "id": "2e89e4204e1274542b0b00eb4cf2031e",
    "title": "元旦与可大江行",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "日出潮回生紫烟，水光春色弄春妍。",
      "底须椒柏来为颂，且与鸥凫叙隔年。",
      "风动微波靴面皱，苔粘枯石佛头圆。",
      "老来须与溪童乐，争倚芦花学放船。"
    ]
  },
  {
    "id": "2e89e4204e1274543104a09c366c1341",
    "title": "与可大水头闲望",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "暧入纱巾淡淡风，倚楼客思话无穷。",
      "前山倒影摇春水，野火飞烟入暮空。",
      "无数舟人相尔汝，一群沙鸟自西东。",
      "江流不碍钟声度，和雨收来八句中。"
    ]
  },
  {
    "id": "2e89e4204e127454287e0c6f53a9805d",
    "title": "过方广寺",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "故人昔日此留题，因入招提为觅诗。",
      "石鼓长存僧屡换，窟泉尚在马安之。",
      "风檐落叶仍唐桧，苔壁生尘且宋碑。",
      "蝴蝶不知春已去，过墙犹顾旧花枝。"
    ]
  },
  {
    "id": "2e89e4204e127454dc4e06850ce15fde",
    "title": "呈古直",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "芹泮西风寂寞滨，相逢不作白头新。",
      "人知叔向古遗直，谁识尧夫今逸民。",
      "自古文章差底病，历观贤圣莫非贫。",
      "老来安养浩然气，吾辈安能俯仰人。"
    ]
  },
  {
    "id": "2e89e4204e1274542e7abdf033062242",
    "title": "呈张尚友",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "秋风匹马柳江边，芹泮相逢意浩然。",
      "吏部文章悬日月，子长史记在山川。",
      "输君何啻百筹上，期我曾言千载前。",
      "造物无情吾辈老，后生谁可嘱遗编。"
    ]
  },
  {
    "id": "2e89e4204e127454ee85308000cc52f4",
    "title": "自修",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "昔髧两鬓今白头，肯将胸次著闲愁。",
      "无边风月随宜乐，有分江山取次游。",
      "但得扪心无愧怍，庶几省己少愆尤。",
      "荣枯寿夭无为二，未死之前盍自修。"
    ]
  },
  {
    "id": "2e89e4204e1274547f9377dac62dcba9",
    "title": "重九",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "病馀惟有骨崚嶒，节物催人只自惊。",
      "肩比寒山为独耸，心将秋水觉双清。",
      "正冠落帽俱儿戏，采菊囊萸不老成。",
      "寂寞空斋卷书坐，欲持杯酒为谁倾。"
    ]
  },
  {
    "id": "2e89e4204e127454e66e6c919fe60c83",
    "title": "晚行书所见",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "夕阳半落红犹在，寒月初升白未匀。",
      "流水孤村天欲暮，颓檐败壁野无人。",
      "雀衔遗芥营巢急，蛛绎新丝织网频。",
      "欲问前朝无故老，髑髅落地路荆榛。"
    ]
  },
  {
    "id": "2e89e4204e1274546342b7a10198f546",
    "title": "感遇",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "本是畏人嫌我真，何人使我入城闉。",
      "客中谁问张仲蔚，夜半有呼祁孔宾。",
      "万象不离心内易，一私坏尽世间人。",
      "半生说过行无寸，石火光中寄此身。"
    ]
  },
  {
    "id": "2e89e4204e127454693c4bdc1be81fe7",
    "title": "贫病",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "贫似山僧瘦似猿，病躯只合老山村。",
      "空床鼿卼无毡卧，破褐褴縿有虱扪。",
      "作甫里翁垂钓艇，学猗玕子饮洼樽。",
      "前修追慕吾何敢，孤负西埔矩老言。"
    ]
  },
  {
    "id": "2e89e4204e1274541df5632f6c6c215f",
    "title": "吕所盘已回故居月馀日忽忆旧时与游因约再访",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "匆匆别后又秋凉，佳句遥知塞锦囊。",
      "闻道拾遗流落久，归寻小隐钓游乡。",
      "旧时邻曲浑如梦，此日江东欲断肠。",
      "拟待梅花携斗酒，访君船泊小溪傍。"
    ]
  },
  {
    "id": "2e89e4204e12745435ae310575f1a5c0",
    "title": "东归拟再访吕所盘舟便不果盘有诗因次韵以谢",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "对酒殷勤问后期，出门一步便相思。",
      "自从剡曲回舟后，长忆巴山听雨时。",
      "鹤发无成应念我，貂裘已敝欲从谁。",
      "归途不向盘中过，却被清泉笑恶诗。"
    ]
  },
  {
    "id": "2e89e4204e1274549d73baabc0e45e74",
    "title": "寄肯体",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "三年云卧一身闲，惟有君来萧寺间。",
      "既是君平为世弃，不妨巢父掉头还。",
      "平生学道鱼千里，晚岁参禅豹一班。",
      "惟有圣贤真实地，吾侪努力莫辞难。"
    ]
  },
  {
    "id": "2e89e4204e127454d9f0348c9a65ea7a",
    "title": "八十岁吟",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "自愧身无济世才，茅斋高卧白云隈。",
      "堂堂玉立窗前竹，叠叠前铺砌上苔。",
      "白鸟去边春日落，青山断处晚潮来。",
      "逢人不必言时事，共把情怀对酒开。"
    ]
  },
  {
    "id": "2e89e4204e127454554b4321a5782c6d",
    "title": "示儿",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "吃紧为人毋自欺，吾犹失学况吾儿。",
      "人谁无过过须改，道不远人人莫知。",
      "一定万牛拖不动，少差驷马亦难追。",
      "如今老去空惆怅，八十年前尽背驰。"
    ]
  },
  {
    "id": "2e89e4204e127454f409bde2cc94acf0",
    "title": "八十四岁吟",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "百年尚有一十六，天不穷人人自穷。",
      "未解寡尤并寡悔，若为知至又知终。",
      "如真可死何妨死，欲养不中那得中。",
      "无可奈何委诸命，狂澜终久必须东。"
    ]
  },
  {
    "id": "2e89e4204e12745435d13d8f7a739ebe",
    "title": "求约",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "求约未能休厌繁，每于得处自难言。",
      "书曾过眼平心看，道不依形触目存。",
      "木本草根如有见，山巅水际尽逢源。",
      "可怜日月惟空过，休听钟声送黄昏。"
    ]
  },
  {
    "id": "2e89e4204e1274544132e2dfc146e29c",
    "title": "一中",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "莫把三才别立根，此身亦自一中分。",
      "四时环绕天包地，万片卷舒山出云。",
      "道在灵台常泼泼，气归元海自沄沄。",
      "百年保合太和内，老学无成恐有闻。"
    ]
  },
  {
    "id": "2e89e4204e127454c01ba1d48106b919",
    "title": "白露日独立",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "西风吹我鬓鬅鬙，独立庭中影随形。",
      "一岁露从今夜白，百年眼对老天青。",
      "经秋不脱无多树，近月能明有几星。",
      "惆怅前修人去尽，后生谁可嘱遗经。"
    ]
  },
  {
    "id": "2e89e4204e127454802a07e68da71490",
    "title": "磊落",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "磊落襟怀人不知，回头堪叹亦堪悲。",
      "杯残炙冷穷工部，齿豁头童老退之。",
      "十事有九不如意，百年逾八欲何为。",
      "早知人世暗如漆，只合灶间食蛤蜊。"
    ]
  },
  {
    "id": "2e89e4204e1274547d5ea96e4716cb48",
    "title": "清昼",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "谁信茅茨即玉堂，闲来清昼似宵长。",
      "二仪升降太虚内，一静消磨万意忙。",
      "忿欲俱空心自正，行持无力梦犹狂。",
      "可曾濯足沧江水，飞上云间千仞冈。"
    ]
  },
  {
    "id": "2e89e4204e1274542cb6798c54cb66bd",
    "title": "用伯恭次信儿韵因以示之",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "老至如斯更不愆，此生自断总由天。",
      "丈夫事到盖棺定，男子生随堕地缘。",
      "误读银车知昶拙，点成珠唾赖勤贤。",
      "孤槎欲泛千寻海，常望龙骧万斛牵。"
    ]
  },
  {
    "id": "2e89e4204e127454285804d5f4b8dc24",
    "title": "病中作",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "独坐茅檐静养疴，亦知来日苦无多。",
      "此心不动穷无鬼，元气将衰病有魔。",
      "叹老嗟卑非我事，贪生怛化欲如何。",
      "平生不为浮屠惑，自此幢峰土一窝。"
    ]
  },
  {
    "id": "2e89e4204e12745415b542aa16853370",
    "title": "养疴",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "八尺空床坐养疴，老来真是病维摩。",
      "虚皇大道无为尔，造物小儿如我何。",
      "许大乾坤无处著，这些躯壳累人多。",
      "何当飞入虚空里，骨肉收归土一窝。"
    ]
  },
  {
    "id": "2e89e4204e127454e127d29ddb44e9f3",
    "title": "游承天寺海翁首座相与登月台因过方丈",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "偶趁秋风一到城，市尘湫隘败人清。",
      "牵丝聊作逢场戏，举眼那知得月明。",
      "寂外幡幢皆古意，堂边萱草自秋声。",
      "因过方寸观心印，见得泥牛入海行。"
    ]
  },
  {
    "id": "2e89e4204e127454ee7b41837c48212b",
    "title": "再次前韵呈吴天游居士",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "心在江湖身在城，暂分禅座觉神清。",
      "秋深竹叶敲窗响，昼静蕉花照眼明。",
      "吟罢灯前窥佛偈，梦回枕上数钟声。",
      "未能参透庞居士，安得师门掉臂行。"
    ]
  },
  {
    "id": "2e89e4204e1274546a892948a2017aa7",
    "title": "吕所盘以诗送茅柴酒与红螺用韵以谢",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "玉液新篘彻底清，琼肌脱壳有馀馨。",
      "嗜茶枉自为搜搅，食蛤空怜有典刑。",
      "脉脉客愁闲白昼，纷纷雨脚下青冥。",
      "此时一领仙家味，应使灵均悔独醒。"
    ]
  },
  {
    "id": "2e89e4204e127454f904900b48be4a74",
    "title": "与汝翔池头清坐",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "主人发兴在林泉，故凿方池翠竹边。",
      "波动日光翻素壁，水涵云影倒青天。",
      "蛙浮成字出复出，凫没有纹圆又圆。",
      "却意盘翁初到此，共看杨柳碧丝悬。"
    ]
  },
  {
    "id": "2e89e4204e12745440e83a3d65724aef",
    "title": "自湖尾至欧崎村一丘松竹步入其间乃白莲堂有一老妪揖客而坐道人云此师长娘也堂前有两树梅青腴可爱徘徊久之不觉日暮",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "笑踏冬晴过一村，谁家松竹护柴门。",
      "初来犹似行婆室，良久方知鹿苑园。",
      "煮茗相邀论白业，据梧不觉到黄昏。",
      "娟娟梅树梢头月，不待开花已断魂。"
    ]
  },
  {
    "id": "2e89e4204e127454ee6b9d0ca0dd48f8",
    "title": "夜卧中庭",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "一榻清风不用钱，卧看万里泬寥天。",
      "明星落落才数十，孤月亭亭照大千。",
      "但见衣襟如泼水，不知身世是何年。",
      "可怜玉兔空辛苦，捣药终宵那得眠。"
    ]
  },
  {
    "id": "2e89e4204e127454259dc72377edad95",
    "title": "和所盘风字韵",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "二十四番花信风，到头谁白又谁红。",
      "寻春不用苦多感，有酒且须时一中。",
      "吾辈于人长落落，浮生虽梦亦匆匆。",
      "未知今岁沧浯上，握手论心几度同。"
    ]
  },
  {
    "id": "2e89e4204e12745432caaa2b1b68b213",
    "title": "怀玉岩先生谪广州忽自古杭有书至",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "十二年前旧师友，书来欲拆泪成行。",
      "几回相忆人千里，往事追思梦一场。",
      "琴剑知辞南国久，干戈尚任北方强。",
      "伤心吾道秋容冷，遥忆师门数仞墙。"
    ]
  },
  {
    "id": "2e89e4204e127454138349d8e1b2f670",
    "title": "与所盘诸君会石幡还和杜老曲江韵",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "絮云初擘未成衣，笑踏青莎桥上归。",
      "诗酒堪过春日永，莺花却恨海山稀。",
      "竹间弄笛留人住，麦外游丝绊鸟飞。",
      "满院东风不收拾，山僧何事苦相违。"
    ]
  },
  {
    "id": "2e89e4204e127454138349d8b059a8dd",
    "title": "与所盘诸君会石幡还和杜老曲江韵",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "青禽竹上弄毛衣，飞上檐头唤不归。",
      "清景每于诗里见，羁愁惟到海边稀。",
      "僧回古殿山矾落，客散空斋蝙蝠飞。",
      "独对青山已惆怅，此情犹是月时违。"
    ]
  },
  {
    "id": "2e89e4204e127454a4d89a5554d8d2c5",
    "title": "天阴",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "天阴尽日黯无光，白骨纵纵横地霜。",
      "真鞑未多多伪鞑，拒王不罪罪勤王。",
      "昔持耒耜今兵革，人食糟糠马稻粱。",
      "正似镬汤无冷处，年三十六死为长。"
    ]
  },
  {
    "id": "2e89e4204e1274546d14503c8eaacc9e",
    "title": "闻吴丞图漳倅",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "黄屋南巡去不回，乾坤举目是尘埃。",
      "风轻山鸟犹啼恨，露重园花亦溅哀。",
      "只影独看西日落，满城争喜北人来。",
      "先生莫为浮云动，忧国双眉皱未开。"
    ]
  },
  {
    "id": "2e89e4204e12745438d8e992ec57240c",
    "title": "吴丞远寄和章",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "今古兴亡凡几回，垂芳遗臭等浮埃。",
      "蝶飞荒径趋时乐，燕宿颓梁为主哀。",
      "周粟不堪夷叔饱，汉车特载绮园来。",
      "书生恐被山灵诮，牢把柴门闭不开。"
    ]
  },
  {
    "id": "2e89e4204e12745483ad8b0444f39132",
    "title": "信步",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "榻上残书已倦摊，幅巾藜杖出柴关。",
      "卜居宿鹭眠牛处，觅句残芦败苇间。",
      "心逐闲云横碧落，眼随飞鸟度青山。",
      "忽然信步苔矶上，又得渔翁作伴还。"
    ]
  },
  {
    "id": "2e89e4204e1274547d48e01f34affc2d",
    "title": "西兴寺值雨次吴警斋先生韵",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "松风一道作秋声，阅尽山僧相送迎。",
      "佛法西来随处见，梅花老去为谁清。",
      "亦知身是客中客，试问朝来晴未晴。",
      "一笑大雄山下路，幽人携手每同行。"
    ]
  },
  {
    "id": "2e89e4204e1274545ed1cc95d9469b5f",
    "title": "七月望日再游弥陀岩",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "弥陀岩下苍榕树，借我今年两度游。",
      "客思凄凉无奈老，水光潋滟最宜秋。",
      "便思乘兴归沧海，却恨知心远白鸥。",
      "日暮强随年少去，溪山好处尽成愁。"
    ]
  },
  {
    "id": "2e89e4204e12745499fd59fc344191aa",
    "title": "晚道过镜山寺借憩未及曙而返",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "晚风残照岸乌巾，小借禅床憩旅身。",
      "坐对新花忘故我，行看古月照今人。",
      "聊为江畔骑驴客，难会云间驾鹤宾。",
      "泡沫风灯成一笑，近来东海又扬尘。"
    ]
  },
  {
    "id": "2e89e4204e127454631e9b301efb6f92",
    "title": "九日",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "乱后黄花空满篱，惊心节序屡推移。",
      "微吟聊续潘邠老，一笑难逢杜牧之。",
      "浮蚁共伴今日醉，食糕空忆太平时。",
      "牛山泪落龙山宴，付与西风一样吹。"
    ]
  },
  {
    "id": "2e89e4204e1274545744b72ed054487c",
    "title": "次吴文之韵",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "江湖漫浪两狂生，别后相思月一庭。",
      "期子未来灯是伴，逐贫不去笔无灵。",
      "诗书东阁头空白，势利迷人眼孰青。",
      "安得世无黄口辈，遍游天下作蜻蜓。"
    ]
  },
  {
    "id": "2e89e4204e1274541d027d1d430699a2",
    "title": "呈梅林颜宗之",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "阳峰一别十馀载，今日南关始见君。",
      "龟范马图俱寂寂，兽蹄鸟迹正纷纷。",
      "官名已逸归郯子，竹纪终须入汲坟。",
      "造物无情余辈老，后生谁可托斯文。"
    ]
  },
  {
    "id": "2e89e4204e12745439bfc2ee32241abe",
    "title": "江风",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "江风淅淅日将暮，庭叶纷纷天已秋。",
      "对酒欲消今夕恨，挑灯又动昔年愁。",
      "月如有意穿窗罅，虫故移声近枕头。",
      "百感关心不能寐，起开尘匣看吴钩。"
    ]
  },
  {
    "id": "2e89e4204e12745403ea2edae214ec43",
    "title": "赠浮曦柳秀才",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "家在浮曦江上住，胡为来此市廛中。",
      "残杯冷炙成何味，只研孤灯盍固穷。",
      "我本持竿钓鱼客，子缘识字入儒宫。",
      "何当共把丝纶去，明月矶头坐晚风。"
    ]
  },
  {
    "id": "2e89e4204e127454b50303da465bbe3a",
    "title": "读楚词",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "鶗鴂一声天地闭，谁知风月有遗音。",
      "清醒已脱尘中蜕，枯槁何妨泽畔吟。",
      "渔父不来湘水阔，重华一去楚云深。",
      "青镫半夜书帏冷，照破三闾万古心。"
    ]
  },
  {
    "id": "2e89e4204e127454b84fb4b71aedcd2e",
    "title": "读易彻章呈濠乐主人",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "侬是寒江独钓人，曾偕樵叟见羲文。",
      "当时也似吞三画，今日翻难说七分。",
      "萱草不堪濒外望，梅花岂是野中群。",
      "解颐一笑明年事，未别先愁日暮云。"
    ]
  },
  {
    "id": "2e89e4204e127454bb8860c00c87397b",
    "title": "次韵答必大",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "越雪从来招犬吠，平生独欠是为师。",
      "早知穷达皆天赋，晚觉文章与道亏。",
      "万斛客愁吾老矣，一生心事子知之。",
      "残杯冷炙成何事，空过人间五十期。"
    ]
  },
  {
    "id": "2e89e4204e12745412418d6f3ae97463",
    "title": "雨后",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "雨后溪虚有断云，绿阴拥出绛榴裙。",
      "一枝强续春馀景，数点初收水上纹。",
      "今日高堂会宾客，去时此际避官军。",
      "人生若得长无事，莫遣匆匆别袂分。"
    ]
  },
  {
    "id": "2e89e4204e127454500d14f7f25c15aa",
    "title": "别濠乐主人",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "客中四月衣犹裌，桐下今年米似金。",
      "惘惘江山归兴动，悠悠岁月主恩深。",
      "三春已过仍淫雨，百事无缘空苦心。",
      "五十三年堪一笑，白头底用觅知音。"
    ]
  },
  {
    "id": "2e89e4204e12745451efae799b11848f",
    "title": "次韵寄苏仲质",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "十年前事付流水，清梦悠悠何处寻。",
      "老去谁怜三献玉，生来不受四知金。",
      "穷途赖有陈雷友，大雅应殊郑卫音。",
      "俗子纷纷败人意，何时握手再论心。"
    ]
  },
  {
    "id": "2e89e4204e127454163f2b9823733a63",
    "title": "呈刘秋圃",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "十年江上理丝纶，此日桐城喜见君。",
      "造化由来穷我辈，俗儒安得与斯文。",
      "人间腥腐荃俱化，圃内宽闲菊自芬。",
      "万里秋天愁不尽，取将风月与谁分。"
    ]
  },
  {
    "id": "2e89e4204e1274542e995322b1370e40",
    "title": "古藤",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "古藤屈曲似龙蛇，飞上梢头故故遮。",
      "烟密真成一翠幄，风清不入五侯家。",
      "忽看落叶知秋早，偶坐吟诗到日斜。",
      "恐有飞仙林杪过，呼童为我整乌纱。"
    ]
  },
  {
    "id": "2e89e4204e127454f445020b55657958",
    "title": "与所盘行溪边有一小屋可爱问之乃为南山主人盘翁欲买居越日诗来有孟光到老不晓事刚道还山活计非之句用韵以勉之",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "相逢海上不须归，两鸟天教一处飞。",
      "何必盘中为子所，苟堪钓处是吾矶。",
      "主人合让泉边屋，吟友来敲月下扉。",
      "闻道山阳曾好隐，此回休道孟光非。"
    ]
  },
  {
    "id": "2e89e4204e127454f1516b012d4e38b1",
    "title": "寓浯江识老魏秀才",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "衡茅萧索泣寒虫，独自吟诗句未工。",
      "败叶能令沟水黑，乱云不放夕阳红。",
      "半生辛苦空儒服，一岁蹉跎又朔风。",
      "不意穷乡有奇事，暮年得拜鹿门翁。"
    ]
  },
  {
    "id": "2e89e4204e127454f1516b0136b478a7",
    "title": "寓浯江识老魏秀才",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "月澹蓬门掩候虫，穷通何必问天工。",
      "茶烹粟面纷纷白，灯吐花心灼灼红。",
      "屡改新吟添砚水，密翻旧稿护窗风。",
      "相逢莫道庞公老，览镜先惭似老翁。"
    ]
  },
  {
    "id": "2e89e4204e127454f4d1b8328d243518",
    "title": "小春",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "落尽千林秋又冬，惭无生意岁将穷。",
      "是谁借得三春力，为我敷施十月中。",
      "种种草根含暖气，鳞鳞水面发和风。",
      "江梅剩放南枝蕊，欲策阳回第一功。"
    ]
  },
  {
    "id": "2e89e4204e1274544edc8d492d5051fd",
    "title": "梅",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "历尽风霜不受埃，始知渠是岁寒材。",
      "孤芳独洁无由俗，百卉争娇未敢开。",
      "江驿倾攲留月伴，雪山凝冱带春来。",
      "樗翁忘了桂花白，误道柴桑不咏梅。"
    ]
  },
  {
    "id": "2e89e4204e127454c3c116741f3b4b0c",
    "title": "和心泉问柳",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "初晓晴曦为写真，嫣然一笑换千颦。",
      "缘谁青眼终无语，学得黄金不济贫。",
      "生怕蛮腰来习舞，取为蝉翳去瞒人。",
      "无端飞作漫天絮，撩乱东风只自尘。"
    ]
  },
  {
    "id": "2e89e4204e127454a325d7d425f6d2cd",
    "title": "题心泉所赠李白画像",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "太白仙人紫绮裘，千年遗像尚风流。",
      "狂来踏月共吟咏，醉后呼天与唱酬。",
      "唐室已无一抔土，浔阳今见几回秋。",
      "后身定是青霞老，何日分骑鲸背游。"
    ]
  },
  {
    "id": "2e89e4204e12745418f483587c3291c8",
    "title": "初夏",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "当春一脉生生意，直到如今始洁齐。",
      "千树向荣知靖节，一庭交翠见濂溪。",
      "柳塘花坞心应懒，葵扇桃笙手自携。",
      "犹自清和未蒸溽，可人日日竹亭西。"
    ]
  },
  {
    "id": "2e89e4204e1274546a80d53021a561fc",
    "title": "寓石钟院作",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "托身萧寺已逾年，独掩山门守我元。",
      "醉旭一生耽草圣，老叉几度发诗颠。",
      "雨中裹饭无嘉客，月下携瓶有老禅。",
      "自笑五穷挨不去，缚船未了又烧船。"
    ]
  },
  {
    "id": "2e89e4204e127454806589f8d24a84e7",
    "title": "村学",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "矛头淅米末途难，活计僧梳刖屦间。",
      "老去欢悰如泼水，向来愚见欲移山。",
      "身穿犊鼻朝朝冷，眼见蝇头字字艰。",
      "扶病来为村学究，始知穷乏累清闲。"
    ]
  },
  {
    "id": "2e89e4204e127454b184a87aee158718",
    "title": "和吕之寿寄伯章韵",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "一片闲云自在眠，人依乎地地依天。",
      "六经不朽道吾道，独学无成年又年。",
      "乡里小儿皆富贵，山川大海尽风烟。",
      "乾坤无著吾侪处，子在禅房我亦禅。"
    ]
  },
  {
    "id": "2e89e4204e127454c22342a48bcee2fe",
    "title": "和张原斋见寄",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "昔磨铁砚已成空，今掉孤舟作钓翁。",
      "百丈依依牵夜月，一丝袅袅弄秋风。",
      "梦回牧笛樵歌里，身寄鸥沙犊草中。",
      "独把新诗轻万户，故人相问有张公。"
    ]
  },
  {
    "id": "2e89e4204e127454f4714b10f0523021",
    "title": "东归拟再访吕所盘不果所盘有诗因次韵",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "何处啼鹃送落晖，江山信美不如归。",
      "子期死矣今安有，元亮来兮昨已非。",
      "世事悠悠春梦断，人才落落晓星稀。",
      "白头老伴惟君在，安得相随绕树飞。"
    ]
  },
  {
    "id": "2e89e4204e127454072724b6dde2f0eb",
    "title": "赏梅分韵得殊字",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "梅是花中先觉者，天才迥与众芳殊。",
      "朔风如铁为寒骨，暖日投金作细须。",
      "吐出奇芬春意思，描成疏影月工夫。",
      "玉容清润丰腴甚，无限诗人错道癯。"
    ]
  },
  {
    "id": "2e89e4204e127454a82a7e3a72a8c96c",
    "title": "破屋",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "数间破屋住陈人，八尺空床卧病身。",
      "赤脚婢沽深巷酒，苍头奴买对江鳞。",
      "匣中菱镜难藏老，阶下苔钱不济贫。",
      "百念已灰何自苦，迩来喜与孟家邻。"
    ]
  },
  {
    "id": "2e89e4204e12745463a6512eada05f80",
    "title": "晚步",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "片月黄昏挂客愁，杖藜闲过水西头。",
      "婵娟正喜临清沼，菡萏无端枕碧流。",
      "入暮江山浑似画，向南门巷已先秋。",
      "稻田尽处为沧海，时见乘风万斛舟。"
    ]
  },
  {
    "id": "2e89e4204e1274543dacf727796f2b3c",
    "title": "次韵徐学正九日",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "秋逢重九亦将阑，换得黄花青草颜。",
      "节物只能催我老，人生那得似云闲。",
      "有心采菊非知菊，无意看山却见山。",
      "欲识渊明得真趣，夕阳倦鸟正飞还。"
    ]
  },
  {
    "id": "2e89e4204e1274549f2a4ea940929c02",
    "title": "寄题朱推官竹斋",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "万紫千红转眼非，高斋惟与竹相宜。",
      "自从出地有清节，直至参天无曲枝。",
      "六月高标寒凛凛，三冬秀色绿猗猗。",
      "此君妙处无心得，道在虚中人不知。"
    ]
  },
  {
    "id": "2e89e4204e127454f368b155c7cc68d7",
    "title": "章法院中作",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "一入紫云深更深，游僧亦喜不相寻。",
      "已无尘事败人意，时有书声杂梵音。",
      "浩气养成天地小，欲心扫尽鬼神钦。",
      "人生能有几七十，自爱当如百炼金。"
    ]
  },
  {
    "id": "2e89e4204e127454cba64c4246c58bbd",
    "title": "御史马伯庸与达鲁花赤徵币不出",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "皇帝书徵老秀才，秀才懒下读书台。",
      "张良本为韩仇出，黄石特因汉祚来。",
      "太守枉劳阶下拜，使臣空向日边回。",
      "床头一卷春秋笔，斧钺胸中独自裁。"
    ]
  },
  {
    "id": "2e89e4204e1274549a626187e6e10202",
    "title": "闭户",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "芝兰岂是为人香，浊世纷纷贵自藏。",
      "闭户不求如意事，读书自得养心方。",
      "卓然有见如参倚，操则常存勿助忘。",
      "但使天根常活泼，小园花卉亦相羊。"
    ]
  },
  {
    "id": "2e89e4204e1274542e1395238395cc54",
    "title": "养气",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "养气须令四体充，饥寒不动是英雄。",
      "常羞仲子徒三咽，稍似颜渊只屡空。",
      "举动未尝为物碍，精神若可与天通。",
      "氤氲开阖无穷妙，只在绵绵一息中。"
    ]
  },
  {
    "id": "2e89e4204e127454f029fda377c416f9",
    "title": "亦足轩中试墨",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "溁河无复见龙马，车子锄商乃获麟。",
      "虞夏不存暴易暴，诗书何罪秦又秦。",
      "古来尚有拿舟者，今世那无伐木人。",
      "天地闭时应且隐，确乎不拔为潜鳞。"
    ]
  },
  {
    "id": "2e89e4204e12745453a5d14e76e3b217",
    "title": "理欲",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "理欲分明有两途，何为捷径世争趋。",
      "岂愁今古无公论，长恨乾坤有腐儒。",
      "甘与徂徕为鬼怪，肯犹介甫接浮图。",
      "从来逆迪分凶吉，于穆昭昭不可诬。"
    ]
  },
  {
    "id": "2e89e4204e1274547704ba76d941cf02",
    "title": "六十六岁吟",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "维天于穆命无殊，人性皆由气与虚。",
      "贵贱何须为物役，芳菲只合返吾初。",
      "读书自觉年年误，学道惟应念念除。",
      "辅世长民今已矣，某丘某水且樵渔。"
    ]
  },
  {
    "id": "2e89e4204e1274545311b0327156cce2",
    "title": "次晦庵先生韵自警",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "我非欠缺圣非馀，此性皆由气与虚。",
      "欲认存亡为出入，莫嫌粗粝慕膏腴。",
      "仰钻未得有门入，酬酢方知讲学疏。",
      "一息犹存毋敢懈，从今要下死工夫。"
    ]
  },
  {
    "id": "2e89e4204e127454009ba5106ecfaaf5",
    "title": "八十",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "一裘一葛一纶巾，包裹父生师教身。",
      "不见分毫裨世界，空遗八十有年人。",
      "老无闻道安可死，间得读书惟一贫。",
      "四万八千毛孔里，从头看得总皆仁。"
    ]
  },
  {
    "id": "2e89e4204e127454ae3538ecbe32fc8f",
    "title": "送春",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "一物生生无尽时，落花啼鸟总天机。",
      "三千界内知音少，九十日馀回首非。",
      "世事只今看烂熟，诗人自古爱芳菲。",
      "年年岁岁送春去，何日春能送我归。"
    ]
  },
  {
    "id": "2e89e4204e127454307ae1226cd9f6f9",
    "title": "金樱子",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "采采金樱子，采之不盈筐。",
      "佻佻双角童，相携过前岗。"
    ]
  },
  {
    "id": "2e89e4204e127454c9098c47fb46297b",
    "title": "伯恭侄家书所见",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "百舌在墙东，其子在墙西。",
      "纵有反哺日，那得如哺儿。"
    ]
  },
  {
    "id": "2e89e4204e127454c9098c4794e948f8",
    "title": "伯恭侄家书所见",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "百舌在墙头，其子在墙根。",
      "飞飞拾虫蚁，哺之何殷勤。"
    ]
  },
  {
    "id": "2e89e4204e127454c9098c475ecf7dc5",
    "title": "伯恭侄家书所见",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "百舌在墙廉，其子在墙阴。",
      "他年汝哺儿，方识父母心。"
    ]
  },
  {
    "id": "2e89e4204e12745444f9dca2de7fc2ac",
    "title": "喜雨示儿侄",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "维天降灵雨，物物均所蒙。",
      "胡为兹穑稼，不知草芃芃。"
    ]
  },
  {
    "id": "2e89e4204e127454962ced29c5b64c73",
    "title": "莲生",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "莲生污泥中，其叶何青青。",
      "人生有恒性，云胡荡于情。"
    ]
  },
  {
    "id": "2e89e4204e127454e01e29ef40e1b447",
    "title": "跋信中隐秋江捕鱼图",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "逸兴寄沧洲，高风落木秋。",
      "欲携我蓑笠，渡口上渔舟。"
    ]
  },
  {
    "id": "2e89e4204e127454e66e6c915d6553ee",
    "title": "晚行书所见",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "山涧雨初收，涓涓水乱流。",
      "树根一片石，童子坐牵牛。"
    ]
  },
  {
    "id": "2e89e4204e127454f82e89b284e1987e",
    "title": "梅影",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "山空年岁晚，老气寒峥嵘。",
      "耿耿霜月夜，相看直到明。"
    ]
  },
  {
    "id": "2e89e4204e127454dfba75e696435006",
    "title": "观湖",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "潮来沙石没，潮去沙石露。",
      "士生那无学，学则词章富。"
    ]
  },
  {
    "id": "2e89e4204e127454dfba75e666c9ad6f",
    "title": "观湖",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "潮来舴艋正，潮去舴艋攲。",
      "士生那无学，学则气习移。"
    ]
  },
  {
    "id": "2e89e4204e127454dfba75e6ace40aa1",
    "title": "观湖",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "潮来鱼网设，潮去鱼网收。",
      "士生那无学，学则德业优。"
    ]
  },
  {
    "id": "2e89e4204e127454dfba75e6185c712b",
    "title": "观湖",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "飞飞洲上禽，亦能戾于天。",
      "圣域尚能臻，吾车安敢旋。"
    ]
  },
  {
    "id": "2e89e4204e127454d32b76667e397438",
    "title": "太阳",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "太阳一入地，亦足蒸成霞。",
      "老学傥能勉，声绩岂不华。"
    ]
  },
  {
    "id": "2e89e4204e127454d32b7666da6a5a6d",
    "title": "太阳",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "君子之于学，没身而后已。",
      "苟未至陨越，敢不湛攸止。"
    ]
  },
  {
    "id": "2e89e4204e1274541aa7956035acc1e8",
    "title": "老学忽有所得",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "刊落闲枝叶，推寻到本根。",
      "始知酬酢处，无地不乾坤。"
    ]
  },
  {
    "id": "2e89e4204e127454ec492bab97b335b8",
    "title": "记先贤",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "进学在致知，涵养须用敬。",
      "廓然而大公，物来则顺应。"
    ]
  },
  {
    "id": "2e89e4204e127454b13f91e070a2f998",
    "title": "秋夜有感",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "万斛秋愁强自宽，夜深风露伴孤寒。",
      "可怜万里长空月，只得窗前一片看。"
    ]
  },
  {
    "id": "2e89e4204e127454fb392fe403ef5539",
    "title": "腊月二十九日陈万石石室吕潜心三兄相访夜坐分韵得年字",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "二十年前旧师友，一灯相对坐谈玄。",
      "炉香茗碗不须睡，惟有今宵是旧年。"
    ]
  },
  {
    "id": "2e89e4204e127454658d0c728cb3ee11",
    "title": "挽心泉蒲处士",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "把钓秋风辱赠诗，伤心无路送灵輀。",
      "欲书诔语应难尽，独倚寒梅照石漪。"
    ]
  },
  {
    "id": "2e89e4204e127454658d0c724896fc42",
    "title": "挽心泉蒲处士",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "欲持鸡絮立坟前，俗了青霞顶上仙。",
      "只合化为溪畔鹭，乘风飞去弄清泉。"
    ]
  },
  {
    "id": "2e89e4204e1274541873a87956bd9750",
    "title": "次欧阳少逸韵呈雪庭禅师",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "蘋婆影镂日华明，照见枝头果已成。",
      "却是南风有吟思，时将万叶作秋声。"
    ]
  },
  {
    "id": "2e89e4204e1274541873a879d508d31b",
    "title": "次欧阳少逸韵呈雪庭禅师",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "吟得秋声满院凉，不知六月有骄阳。",
      "禅心已是空诸相，无奈瓶花故故香。"
    ]
  },
  {
    "id": "2e89e4204e1274541873a8795e3b6be7",
    "title": "次欧阳少逸韵呈雪庭禅师",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "瓶花故故透禅房，师自无心花自香。",
      "客散夜深归定里，白生虚室月无光。"
    ]
  },
  {
    "id": "2e89e4204e127454dbad554ba4517d1c",
    "title": "北山闻钟亭",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "晓来草木自澄鲜，不到山中又五年。",
      "惆怅闻钟人不见，空馀古木锁寒烟。"
    ]
  },
  {
    "id": "2e89e4204e127454b9954c37d03044b5",
    "title": "游碧霄石镌一寿字今七十二年",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "当时石上谁为镌，亭已荒芜字俨然。",
      "七十二年几陵谷，道人曾共字同年。"
    ]
  },
  {
    "id": "2e89e4204e1274543cfda8e7bb6b3b64",
    "title": "永宁庵",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "路入永宁方午阴，禅师聊复坐沉吟。",
      "欲将门外葫芦水，倒作田间三日霖。"
    ]
  },
  {
    "id": "2e89e4204e1274544226cda1a06058ea",
    "title": "六月初二日作",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "万古青天万古山，颓然形气太虚间。",
      "氤氲开门无穷妙，只见飞云日往还。"
    ]
  },
  {
    "id": "2e89e4204e127454b260fc8a8d27f9d1",
    "title": "客中",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "孤客思家坐似喑，溪风吹树为悲吟。",
      "溪中流水深千尺，未抵慈亲忆子心。"
    ]
  },
  {
    "id": "2e89e4204e127454b260fc8a84efdc83",
    "title": "客中",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "晓起征衫瘦渐宽，可堪秋入鬓丝寒。",
      "客中万叶皆归本，自把床头易卷看。"
    ]
  },
  {
    "id": "2e89e4204e127454563cd57ab8bd85b8",
    "title": "同建阳熊退斋游九日山",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "八荒去求仁，名山在吾西。",
      "云石长挂眼，云何不攀跻。",
      "攀跻有何求，林木心所欢。",
      "欣欣岂在目，昔有秦隐君。",
      "隐君天上去，尚有姓名留。",
      "想当嘉遁时，煮茗日唱酬。",
      "唱酬者为谁，曰惟姜欧阳。",
      "于昭忠与义，追琢而成章。",
      "成章匪摛藻，一字不出山。",
      "最后有致光，亦复兹盘桓。",
      "盘桓尚如昨，人生几陵谷。",
      "至今荒祠下，凛凛人如玉。",
      "如玉复如玉，千年仰高风。",
      "谁哉共我游，建阳勿斋翁。",
      "翁谓朱紫阳，穆穆千载师。",
      "昔年此游历，尚有妙遗句。",
      "遗句尚可歌，于焉且徜徉。",
      "欲寻廓然处，但见山苍苍。",
      "苍苍未尝歇，谁识天机深。",
      "未知后来者，能复此同心。"
    ]
  },
  {
    "id": "2e89e4204e1274545b3dd010f4413a96",
    "title": "题竹西",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "独行不愧影，独卧不愧衾。",
      "乐哉抱吾独，守此一片心。",
      "此心寂不动，众欲无由侵。",
      "孔昭在潜伏，所贵惟一钦。"
    ]
  },
  {
    "id": "2e89e4204e127454f556556d83d2a2d5",
    "title": "石榴花",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "英英石榴花，不火而自晰。",
      "凡今之人兮，谁不附炎热。",
      "百鬼瞰高明，丹朱易倾跌。"
    ]
  },
  {
    "id": "2e89e4204e12745496eb03369895fe33",
    "title": "庚辰岁寓开元东罗汉阁",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "有美者杰阁，凌然跨虚空。",
      "有觉者彼岸，廓然大圆通。",
      "而我独蠢蠢，于何而适从。"
    ]
  },
  {
    "id": "2e89e4204e12745496eb03368f1896e5",
    "title": "庚辰岁寓开元东罗汉阁",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "有崷者浮图，屹其插穹昊。",
      "有坟者古道，凄其鞠成草。",
      "而我独兢兢，于焉以终老。"
    ]
  },
  {
    "id": "2e89e4204e127454e8f18ca21b91f4cb",
    "title": "独步芝山",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "平生独往愿，颇得山林趣。",
      "轻阴春漠漠，淡日随行屦。",
      "犹嫌影趁人，特入深深处。"
    ]
  },
  {
    "id": "2e89e4204e127454666db40eb5206668",
    "title": "溪桥看月",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "当空一明镜，圆圆水中见。",
      "常恨溪头风，吹来皱水面。",
      "水面皱犹可，月碎成万片。"
    ]
  },
  {
    "id": "2e89e4204e1274546409f3ad3cc2fe03",
    "title": "义方堂瞻先贤遗像",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "龙龟不再出，谁能探真精。",
      "图书天所付，手授之二程。",
      "欲知千载意，窗外草青青。"
    ]
  },
  {
    "id": "2e89e4204e1274546409f3ad58671bad",
    "title": "义方堂瞻先贤遗像",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "三十六宫中，手探足还蹑。",
      "一元十二会，理乱在目睫。",
      "我欲从先生，□□□□□。"
    ]
  },
  {
    "id": "2e89e4204e1274546409f3ad26f6b897",
    "title": "义方堂瞻先贤遗像",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "性命同一原，谁能发其奥。",
      "茫茫太虚中，指出天与道。",
      "精思与力践，千古为独到。"
    ]
  },
  {
    "id": "2e89e4204e1274546409f3ad417fde53",
    "title": "义方堂瞻先贤遗像",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "石井初筮时，已将教为政。",
      "真成叔梁纥，有子为孔圣。",
      "至今鳌山下，过者莫不敬。"
    ]
  },
  {
    "id": "2e89e4204e1274546409f3ad23b475ff",
    "title": "义方堂瞻先贤遗像",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "六经重刊定，炳炳如日月。",
      "毫分而缕析，反约以详说。",
      "千载开我人，遗书□□□。"
    ]
  },
  {
    "id": "2e89e4204e1274546409f3ad597a2ade",
    "title": "义方堂瞻先贤遗像",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "炎炎太平翁，谁敢触其讳。",
      "乞枭之稿街，公乃明大义。",
      "至今读谏疏，凛凛有生气。"
    ]
  },
  {
    "id": "2e89e4204e127454011d207c2b982ea9",
    "title": "龙湖归",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "策蹇下平岗，挂帆渡安流。",
      "平生不行险，间道旋故丘。",
      "高堂有鹤发，安敢事远游。",
      "负米虽不多，过冬亦稍优。",
      "所愧无甘旨，一饱良易谋。",
      "兢兢保遗体，无遗慈颜忧。",
      "读书茅檐下，庶几少愆尤。"
    ]
  },
  {
    "id": "2e89e4204e1274547bb0a5a9bc192a18",
    "title": "夜坐读书",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "茅檐晚来雨，东风忽吹晴。",
      "不暖亦不寒，夜气觉自清。",
      "书生澹无事，复恋旧短檠。",
      "开卷见圣贤，愧我犹编氓。",
      "便思澡尘虑，肃然奉天明。",
      "出门视斗极，敬心由之生。",
      "姿年舍我去，老学何由成。"
    ]
  },
  {
    "id": "2e89e4204e127454b18fa486f42fc4b5",
    "title": "风雨中与吕之寿读文公诗传",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "冷冷叶上风，瑟瑟檐头雨。",
      "天分本无私，人性皆相似。",
      "譬之入山林，斧斤随所取。",
      "姿年舍我去，初心日以负。",
      "勖君岁寒心，保此栋梁具。",
      "圣域廓悠悠，修途未容驻。"
    ]
  },
  {
    "id": "2e89e4204e127454a701e5f0736e0fef",
    "title": "跋巨然晓意",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "秋曙已生白，朝暾尚潜红。",
      "是时天地气，正在贞元中。",
      "千峰虽历历，众树犹蒙蒙。",
      "群动又将作，平秩一日东。",
      "洒然人欲尽，天理将昭融。",
      "静窗自展玩，妙处谁能穷。"
    ]
  },
  {
    "id": "2e89e4204e1274547e0fced55331ab6c",
    "title": "观赤石龙潭",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "豢扰久不氏，神物失所从。",
      "砧岩石壁下，岂足为龙宫。",
      "亦有万仞海，茫茫与天通。",
      "谁言汝为智，出入人鬼中。",
      "穷冬天地闭，风云末由逢。",
      "泠泠一掬溜，于焉托孤踪。"
    ]
  },
  {
    "id": "2e89e4204e127454d1dff546ce6ee03d",
    "title": "信儿有作依韵勉之",
    "authorName": "丘葵",
    "authorId": "2e89e4204e127454d1457b72d1457b72",
    "dynasty": "宋",
    "content": [
      "母鸡啄儿粟，一啄还一呼。",
      "细腰日祝子，自怜族鳏孤。",
      "赋形在穹壤，此情谁独无。",
      "古来骨肉间，爱深色自愉。",
      "愧我无黄金，贻以竹与蒲。",
      "勉哉读父书，尧桀性不殊。"
    ]
  }
]