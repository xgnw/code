[
  {
    "id": "2e89e420111ffa49080491e4cd67de1b",
    "title": "至清口闻水阅甚盛边人言辛巳岁敌骑逼淮刘信叔军南岸欲载神劲弩至中流射之求数舟不可得今战舰之盛前未有也因成四韵",
    "authorName": "崔敦礼",
    "authorId": "2e89e420111ffa49d1457b722ac2406e",
    "dynasty": "宋",
    "content": [
      "晓日旌旗锦满川，阿童初试汉楼船。",
      "露桡天与神机秘，击楫人同壮志坚。",
      "行恐黄河冰可渡，已闻青海箭先传。",
      "佛狸莫梦淮边树，看揽长蛟下没渊。"
    ]
  },
  {
    "id": "2e89e420111ffa49638cd5131f696b4d",
    "title": "题婺州仁风堂寄韩侍郎",
    "authorName": "崔敦礼",
    "authorId": "2e89e420111ffa49d1457b722ac2406e",
    "dynasty": "宋",
    "content": [
      "丹扆忧勤德意通，使君元侍玉皇宫。",
      "亲传天上舜琴曲，散作人间庄籁风。",
      "已喜清微消滞郁，亦知委曲到鳏穷。",
      "骚人休复雌雄问，千里而今乐事同。"
    ]
  },
  {
    "id": "2e89e420111ffa49638cd513118eca10",
    "title": "题婺州仁风堂寄韩侍郎",
    "authorName": "崔敦礼",
    "authorId": "2e89e420111ffa49d1457b722ac2406e",
    "dynasty": "宋",
    "content": [
      "公馀燕寝但凝香，稍退朝来雁鹜行。",
      "政誉已争铜岭峻，恩波仍带绣川长。",
      "未应尚布春风诏，会许重赓夏日章。",
      "皎皎东阳嘉话在，到公端类发天藏。"
    ]
  },
  {
    "id": "2e89e420111ffa49fdc93980e8b6f599",
    "title": "江行迓宪使遇风",
    "authorName": "崔敦礼",
    "authorId": "2e89e420111ffa49d1457b722ac2406e",
    "dynasty": "宋",
    "content": [
      "星使乘槎势若飞，微官奔走遂忘危。",
      "扁舟掀舞身如叶，短棹攲斜命缀丝。",
      "乱眼云山疑醉梦，拍天波浪意蛟螭。",
      "西风送我归渔浦，落日衔山未晚炊。"
    ]
  },
  {
    "id": "2e89e420111ffa4949a001dabbc1fe2b",
    "title": "次陆倅韵三首",
    "authorName": "崔敦礼",
    "authorId": "2e89e420111ffa49d1457b722ac2406e",
    "dynasty": "宋",
    "content": [
      "欲将从事到青州，酩酊乡中便可侯。",
      "此乐正须君领略，疏狂还许我追游。",
      "一年好处都能几，四序难并去莫留。",
      "痛饮且图连夜醉，清欢何必锦缠头。"
    ]
  },
  {
    "id": "2e89e420111ffa4949a001da0a04a281",
    "title": "次陆倅韵三首",
    "authorName": "崔敦礼",
    "authorId": "2e89e420111ffa49d1457b722ac2406e",
    "dynasty": "宋",
    "content": [
      "暖烟和气满西州，载酒当轻万户侯。",
      "官事不知何日了，风光宜及早春游。",
      "簿书丛里偷闲去，景物妍时到处留。",
      "莫被虚名苦拘束，野梅官柳暗江头。"
    ]
  },
  {
    "id": "2e89e420111ffa4949a001da487a2955",
    "title": "次陆倅韵三首",
    "authorName": "崔敦礼",
    "authorId": "2e89e420111ffa49d1457b722ac2406e",
    "dynasty": "宋",
    "content": [
      "文章光艳压苏州，照乘何劳诧魏侯。",
      "鸠杖欲寻江左胜，鸥盟相约社中游。",
      "囊空自喜陶朱得，诗拙还因杜集留。",
      "把玩日吟心似醉，定须论月废梳头。"
    ]
  },
  {
    "id": "2e89e420111ffa494bd3c141dd634b39",
    "title": "再次韵一首",
    "authorName": "崔敦礼",
    "authorId": "2e89e420111ffa49d1457b722ac2406e",
    "dynasty": "宋",
    "content": [
      "催花腰鼓彻凉州，午枕惊回蚁梦侯。",
      "赖有江山馀古意，可教诗酒负春游。",
      "登亭举酒休论晋，借箸成功合继留。",
      "慷慨浩歌风日暖，万山佳处接吴头。"
    ]
  },
  {
    "id": "2e89e420111ffa491c37e3bd19c5304f",
    "title": "和沈商卿",
    "authorName": "崔敦礼",
    "authorId": "2e89e420111ffa49d1457b722ac2406e",
    "dynasty": "宋",
    "content": [
      "一官奔走倦幽寻，来向江山好处吟。",
      "过眼风光花又落，关情勋业镜频侵。",
      "到头春事都无几，飞盖长郊早趁今。",
      "鸥鸟莫惊车马过，我来搜句亦无心。"
    ]
  },
  {
    "id": "2e89e420111ffa4989237bdfb84228cf",
    "title": "和章冠之",
    "authorName": "崔敦礼",
    "authorId": "2e89e420111ffa49d1457b722ac2406e",
    "dynasty": "宋",
    "content": [
      "光阴转眼去如飞，闹过清游正及时。",
      "春事到今难著语，鸟声无奈只催诗。",
      "日烘花气侵轩户，风晃江光入酒卮。",
      "回意总将西子看，对山终日未成痴。"
    ]
  },
  {
    "id": "2e89e420111ffa49d0fbdecef93129c4",
    "title": "狼山",
    "authorName": "崔敦礼",
    "authorId": "2e89e420111ffa49d1457b722ac2406e",
    "dynasty": "宋",
    "content": [
      "裹了青衫簪了缨，此身便是一浮萍。",
      "五年客路春风熟，千里乡关夜月明。",
      "华鹤归来惊物变，白狼依旧逼人清。",
      "山中老宿争迎我，辑杖相呼问甲庚。"
    ]
  },
  {
    "id": "2e89e420111ffa495c1e4a790ef0bd6f",
    "title": "龟山",
    "authorName": "崔敦礼",
    "authorId": "2e89e420111ffa49d1457b722ac2406e",
    "dynasty": "宋",
    "content": [
      "当年王气拥神州，衮衮朝宗此地由。",
      "自昔好山犹故色，只今清泗漫安流。",
      "苍烟锁合神仙府，宿藓封深魍魉囚。",
      "病眼不堪重北望，西风挥泪下扁舟。"
    ]
  },
  {
    "id": "2e89e420111ffa49d9ccc10c50e9d372",
    "title": "送芋酥与宿斋三学士",
    "authorName": "崔敦礼",
    "authorId": "2e89e420111ffa49d1457b722ac2406e",
    "dynasty": "宋",
    "content": [
      "酥盘荐酒迎春寿，芋火谈禅数夜更。",
      "云脚四垂天欲雪，为君两计破愁城。"
    ]
  },
  {
    "id": "2e89e420111ffa4919fa19dec9610c0f",
    "title": "何家港舍舟步至新河口",
    "authorName": "崔敦礼",
    "authorId": "2e89e420111ffa49d1457b722ac2406e",
    "dynasty": "宋",
    "content": [
      "夹岸芦蒿障日微，拍堤波浪溅人衣。",
      "隔江唤得渔船过，贯柳双鲈自买归。"
    ]
  },
  {
    "id": "2e89e420111ffa4919fa19de83e2c456",
    "title": "何家港舍舟步至新河口",
    "authorName": "崔敦礼",
    "authorId": "2e89e420111ffa49d1457b722ac2406e",
    "dynasty": "宋",
    "content": [
      "郭公勾唤鲥浮水，闲客招要鸥上滩。",
      "岸断溪横人不到，树头依约见桅竿。"
    ]
  },
  {
    "id": "2e89e420111ffa4919fa19de4ca12702",
    "title": "何家港舍舟步至新河口",
    "authorName": "崔敦礼",
    "authorId": "2e89e420111ffa49d1457b722ac2406e",
    "dynasty": "宋",
    "content": [
      "北岸行人南岸山，去年人在乱山间。",
      "山如相识须相笑，底事区区未得闲。"
    ]
  },
  {
    "id": "2e89e420111ffa49d0fbdece890a613c",
    "title": "狼山",
    "authorName": "崔敦礼",
    "authorId": "2e89e420111ffa49d1457b722ac2406e",
    "dynasty": "宋",
    "content": [
      "日日怀归今得归，旧时风物未全非。",
      "江边鸥鸟应相笑，底事尘埃满客衣。"
    ]
  },
  {
    "id": "2e89e420111ffa49d0fbdece0f3a473e",
    "title": "狼山",
    "authorName": "崔敦礼",
    "authorId": "2e89e420111ffa49d1457b722ac2406e",
    "dynasty": "宋",
    "content": [
      "贪恋微官未得闲，二年乡梦绕狼山。",
      "如今真个山中去，不是寻常杳霭间。"
    ]
  },
  {
    "id": "2e89e420111ffa49d0fbdeceded61f8b",
    "title": "狼山",
    "authorName": "崔敦礼",
    "authorId": "2e89e420111ffa49d1457b722ac2406e",
    "dynasty": "宋",
    "content": [
      "行携三尺虎臂杖，归饮十分鱼枕蕉。",
      "饮罢招船歌一曲，冯夷亦合泣潜绡。"
    ]
  },
  {
    "id": "2e89e420111ffa49d0fbdece22e067fe",
    "title": "狼山",
    "authorName": "崔敦礼",
    "authorId": "2e89e420111ffa49d1457b722ac2406e",
    "dynasty": "宋",
    "content": [
      "夜静无风水自波，隔江灯火数陵坡。",
      "消樽不属今宵事，奈此一江明月何。"
    ]
  },
  {
    "id": "2e89e420111ffa49d0fbdece734f4118",
    "title": "狼山",
    "authorName": "崔敦礼",
    "authorId": "2e89e420111ffa49d1457b722ac2406e",
    "dynasty": "宋",
    "content": [
      "五载龙蟠虎踞间，峰头日月望狼山。",
      "归来筋力犹强健，野屐登临莫厌艰。"
    ]
  },
  {
    "id": "2e89e420111ffa4935476e5821268584",
    "title": "题得妙亭",
    "authorName": "崔敦礼",
    "authorId": "2e89e420111ffa49d1457b722ac2406e",
    "dynasty": "宋",
    "content": [
      "行见山横坐见纵，山随意好日无穷。",
      "朝来爽气谁能会，浑在先生隐几中。"
    ]
  },
  {
    "id": "2e89e420111ffa495e6c16e6b867d7b5",
    "title": "探潮阁",
    "authorName": "崔敦礼",
    "authorId": "2e89e420111ffa49d1457b722ac2406e",
    "dynasty": "宋",
    "content": [
      "天留孤巘岌青冥，约束淮流入汴京。",
      "往事不堪回首望，倚栏斜日看潮生。"
    ]
  },
  {
    "id": "2e89e420111ffa496c0bd36b7a11151d",
    "title": "题避俗轩",
    "authorName": "崔敦礼",
    "authorId": "2e89e420111ffa49d1457b722ac2406e",
    "dynasty": "宋",
    "content": [
      "地僻便知城市隔，心清自爱水云闲。",
      "障尘不用西风扇，香篆溟蒙正下关。"
    ]
  },
  {
    "id": "2e89e420111ffa497f61f89089b6773a",
    "title": "题汗青轩",
    "authorName": "崔敦礼",
    "authorId": "2e89e420111ffa49d1457b722ac2406e",
    "dynasty": "宋",
    "content": [
      "地禁官清静不哗，日长时试小团茶。",
      "一生只用如椽笔，细为君王纪正邪。"
    ]
  },
  {
    "id": "2e89e420111ffa490b15e647137ee1e5",
    "title": "大阅回马口号",
    "authorName": "崔敦礼",
    "authorId": "2e89e420111ffa49d1457b722ac2406e",
    "dynasty": "宋",
    "content": [
      "前驱小队立元戎，一点台星喜气浓。",
      "凯奏归来铃阁静，精神端已折遐冲。"
    ]
  },
  {
    "id": "2e89e420111ffa492e765483e0db154f",
    "title": "芸香亭",
    "authorName": "崔敦礼",
    "authorId": "2e89e420111ffa49d1457b722ac2406e",
    "dynasty": "宋",
    "content": [
      "竹间当日一亭幽，瀹茗焚香向此留。",
      "丹碧只今俱化出，独来恋恋忆前游。"
    ]
  },
  {
    "id": "2e89e420111ffa49c21fac2c3ca111b8",
    "title": "密云亭",
    "authorName": "崔敦礼",
    "authorId": "2e89e420111ffa49d1457b722ac2406e",
    "dynasty": "宋",
    "content": [
      "落花摇曳水溶溶，金现兜绵世界容。",
      "只恐水流云不见，桃源归路却无踪。"
    ]
  },
  {
    "id": "2e89e420111ffa49fff752ed18c132e0",
    "title": "傲霜亭",
    "authorName": "崔敦礼",
    "authorId": "2e89e420111ffa49d1457b722ac2406e",
    "dynasty": "宋",
    "content": [
      "霜风吹惨入园林，零落阶前满地金。",
      "赖有翠蕤堪采摘，伴人犹守岁寒心。"
    ]
  },
  {
    "id": "2e89e420111ffa495aa0aa11aba8cece",
    "title": "丁亥岁予留建康梦登大桥仰视霄汉有金书阁字北斗落落布列其侧昨夕夜直坐石渠桥忽见七星低昂正倚秘阁而金书大字俨然梦中所见信知世事皆有定分非偶然也",
    "authorName": "崔敦礼",
    "authorId": "2e89e420111ffa49d1457b722ac2406e",
    "dynasty": "宋",
    "content": [
      "秘宇涵风寒淰淰，虚廊侵月静冥冥。",
      "宝章玉座神深地，应想谁何会百灵。"
    ]
  },
  {
    "id": "2e89e420111ffa495aa0aa11e8cb2027",
    "title": "丁亥岁予留建康梦登大桥仰视霄汉有金书阁字北斗落落布列其侧昨夕夜直坐石渠桥忽见七星低昂正倚秘阁而金书大字俨然梦中所见信知世事皆有定分非偶然也",
    "authorName": "崔敦礼",
    "authorId": "2e89e420111ffa49d1457b722ac2406e",
    "dynasty": "宋",
    "content": [
      "青冥风露飞檐外，黄道星辰企翼边。",
      "独倚梧阴心自省，十年清梦故依然。"
    ]
  },
  {
    "id": "2e89e420111ffa49ad21c07dcac88808",
    "title": "枕上",
    "authorName": "崔敦礼",
    "authorId": "2e89e420111ffa49d1457b722ac2406e",
    "dynasty": "宋",
    "content": [
      "辗转孤灯梦不成，念家忧国总关情。",
      "月明定到棠梨上，时有啁嘈格磔声。"
    ]
  },
  {
    "id": "2e89e420111ffa499a69e046c823125d",
    "title": "次韵张伯子饷柑",
    "authorName": "崔敦礼",
    "authorId": "2e89e420111ffa49d1457b722ac2406e",
    "dynasty": "宋",
    "content": [
      "儒官窗户寒，恇怯日出光。",
      "独冷不可耐，大杓倾鹅黄。",
      "洞庭隔烟波，忽惊风露香。",
      "开门问谁与，知君念荒凉。",
      "芳包照盘新，硬句摩天扬。",
      "山中千头奴，丹黄丽秋阳。",
      "骚人巧采摘，灿灿简册方。",
      "君诗追古作，语壮韵转彊。",
      "属和郢中人，凋零不成行。",
      "临风咏玉台，噀雾开蜜房。",
      "殷勤此珍馈，玩味愧莫当。",
      "但酌潘公醽，一举累十觞。"
    ]
  },
  {
    "id": "2e89e420111ffa4983caf024b3c6e68a",
    "title": "对竹有感",
    "authorName": "崔敦礼",
    "authorId": "2e89e420111ffa49d1457b722ac2406e",
    "dynasty": "宋",
    "content": [
      "庭前抱节君，五年不见汝。",
      "去时双玉槊，枝叶稀可数。",
      "归来儿孙多，已满寸金土。",
      "竹盛人凋零，攀枝泪如雨。"
    ]
  },
  {
    "id": "2e89e420111ffa49540131f1b7367358",
    "title": "还孟郎中诗卷用元韵",
    "authorName": "崔敦礼",
    "authorId": "2e89e420111ffa49d1457b722ac2406e",
    "dynasty": "宋",
    "content": [
      "吟哦两夫子，濯濯春月柳。",
      "金石相击撞，论文自为友。",
      "我欲和阳春，高调不容口。",
      "披玩若为称，朝酣玉台酒。"
    ]
  },
  {
    "id": "2e89e420111ffa49540131f1025868fd",
    "title": "还孟郎中诗卷用元韵",
    "authorName": "崔敦礼",
    "authorId": "2e89e420111ffa49d1457b722ac2406e",
    "dynasty": "宋",
    "content": [
      "富贵邯郸梦，齿发金城柳。",
      "附炎非吾事，因心即我友。",
      "得意自忘言，咸脢岂滕口。",
      "幸有君子交，淡成非醴酒。"
    ]
  },
  {
    "id": "2e89e420111ffa49c5d5c0f59b94775d",
    "title": "严子文用范至能韵见赠再和",
    "authorName": "崔敦礼",
    "authorId": "2e89e420111ffa49d1457b722ac2406e",
    "dynasty": "宋",
    "content": [
      "灯花昨夜喜，诗成果符吉。",
      "长跪读新诗，绣筵鸣宝瑟。",
      "天公怪多取，未老雪满栉。",
      "出门会臞仙，戴笠卓午日。",
      "我无作诗工，而许编杜帙。",
      "珷玞混圭璋，蓬艾间粟秫。",
      "鸥社愧相从，敬行顺风膝。"
    ]
  },
  {
    "id": "2e89e420111ffa495db99a5491ef3957",
    "title": "前用吉字韵问严子文疾再和问疾之诗不工甚矣既辱和章又承用吉字韵为贶率尔继作敬问起居公自谓平生不服温剂此寡欲之验也何恙不愈诗以见意",
    "authorName": "崔敦礼",
    "authorId": "2e89e420111ffa49d1457b722ac2406e",
    "dynasty": "宋",
    "content": [
      "日来间何阔，坐见月初吉。",
      "欲往扣斋扉，政恐劳取瑟。",
      "闻公清净缘，巧笑却银栉。",
      "露骨秀寒松，烘晹咽暖日。",
      "钟乳无千两，牙签堆万帙。",
      "爱诗屡忘餐，爱酒勤种秫。",
      "心安身自轻，却老非牛膝。"
    ]
  },
  {
    "id": "2e89e420111ffa49c974f53903222f87",
    "title": "再讯问严子文疾",
    "authorName": "崔敦礼",
    "authorId": "2e89e420111ffa49d1457b722ac2406e",
    "dynasty": "宋",
    "content": [
      "清心止渊水，养性顺杞柳。",
      "不信造物儿，能妨莫逆友。",
      "我当诵七发，澜翻倾辩口。",
      "据几遂霍然，何辞未能酒。"
    ]
  },
  {
    "id": "2e89e420111ffa494e8813e270423b99",
    "title": "泊福山港",
    "authorName": "崔敦礼",
    "authorId": "2e89e420111ffa49d1457b722ac2406e",
    "dynasty": "宋",
    "content": [
      "我舟欲渡风伯嗔，卷帆夜泊沧江津。",
      "江声拍枕冷不寐，起看河汉无纤尘。",
      "须臾风定水波伏，江妃涌起明月轮。",
      "船头把酒问明月，瓜丘枌社难忘情。",
      "狼山咫尺望可到，一水隔我三家村。",
      "明月问之寂无语，寒光耿耿如相亲。",
      "明朝转柂好风色，月晕北开箕有灵。"
    ]
  },
  {
    "id": "2e89e420111ffa496f7f67e10e53ec28",
    "title": "喜晴",
    "authorName": "崔敦礼",
    "authorId": "2e89e420111ffa49d1457b722ac2406e",
    "dynasty": "宋",
    "content": [
      "我贫可厌回肠煎，负郭近有桑麻田。",
      "入春十日九霪雨，夜听泷泷愁不眠。",
      "雨师欺压春无力，勾引顽阴朝复夕。",
      "丹杏夭桃冻不开，来牛去马昏无色。",
      "晓来鼓舞耕桑民，长天洗净清无云。",
      "羲和鞭日从海底，照出浩荡郊原春。",
      "呼儿买酒聚笑语，门前且无吏呼怒。",
      "今年麦饭滑流匙，更趁新蚕理襦裤。",
      "江头烟树晚戎戎，江南婴笋春事丰。",
      "我亦行抛簪绶去，饱帆西上趁东风。"
    ]
  },
  {
    "id": "2e89e420111ffa49631e9b30ab3bbd8a",
    "title": "九日",
    "authorName": "崔敦礼",
    "authorId": "2e89e420111ffa49d1457b722ac2406e",
    "dynasty": "宋",
    "content": [
      "虎踞城边九日台，前年黄花何盛哉。",
      "去年今日濑阳山，三径荒芜手自删。",
      "今年到此百愁有，物情改尽花依旧。",
      "花不能言心自知，嚼蕊徘徊泪盈袖。",
      "黄花时节年年好，我生浩荡何时了。",
      "栉沐从教饱风雨，只恐飘零人易老。",
      "客中霜风吹我衣，陇头白云呼我归。",
      "江湖僻处好归隐，月上三更闻子规。"
    ]
  },
  {
    "id": "2e89e420111ffa49cb9e82e0e55e4671",
    "title": "次韵孙抚干二首",
    "authorName": "崔敦礼",
    "authorId": "2e89e420111ffa49d1457b722ac2406e",
    "dynasty": "宋",
    "content": [
      "疏狂自许次公醒，冷淡无劳沸玉笙。",
      "满屋文章天下乐，多情灯火夜深明。",
      "交情问我何清苦，世路愁人已饱更。",
      "好趁东风动行色，濑阳烟雨趣春耕。"
    ]
  },
  {
    "id": "2e89e420111ffa49cb9e82e0b023bdde",
    "title": "次韵孙抚干二首",
    "authorName": "崔敦礼",
    "authorId": "2e89e420111ffa49d1457b722ac2406e",
    "dynasty": "宋",
    "content": [
      "绕几黄云爇水沉，得诗闲读契余心。",
      "文章叔夜广陵散，句法武侯梁甫吟。",
      "且喜空囊收赵璧，不惭击壤混唐音。",
      "请君便入鸥鸣社，饭颗相从始自今。"
    ]
  },
  {
    "id": "2e89e420111ffa49f49754e10750dec1",
    "title": "太祖皇帝师次陈桥受天命协人情为圣皇武",
    "authorName": "崔敦礼",
    "authorId": "2e89e420111ffa49d1457b722ac2406e",
    "dynasty": "宋",
    "content": [
      "圣皇武，憺显幽。震逾恭，翼微周。帝下顾，民喔咻。糜沸鼎，泛横流。",
      "否其复，飞龙秋。挽天弧，建神矛。振汩陈，遏虔刘。漭然施，鸿祐休。",
      "熯以濡，羸者瘳。御皇极，凝前旒。遍胪欢，荡岱丘。"
    ]
  },
  {
    "id": "2e89e420111ffa49181d12dd21e8317b",
    "title": "刘鋹僭号岭南虐其民潘美伐之俘以献为猛虎攫",
    "authorName": "崔敦礼",
    "authorId": "2e89e420111ffa49d1457b722ac2406e",
    "dynasty": "宋",
    "content": [
      "猛虎攫，噬海隅。跨峤绵岭，环为炉。流膏解节，民毕屠。",
      "帝怒惠顾，思往苏。授以暴将，施天诛。长驱无垠，抵其郛。",
      "手援炎歊，吹以濡。长缨系颈，来累累。撑骸脍肉，穷凶徒。",
      "观城告社，咸嗟歔。"
    ]
  },
  {
    "id": "2e89e420111ffa490915b5b9b36ee041",
    "title": "李煜不朝伐之煜降江南平为震雷薄矣",
    "authorName": "崔敦礼",
    "authorId": "2e89e420111ffa49d1457b722ac2406e",
    "dynasty": "宋",
    "content": [
      "震雷薄矣，胡蝇之营。弥江负淮，隩天险矣。宁曰我尽臣度，肃恭威灵。",
      "宇宙混同，一方阻。皇明建灵旗，下巨舳。震威而怀，靡事戕戮。",
      "王师如翰，至则速。风漰雷磕，奄其覆。哀哀逆俦，维喙乞降。",
      "欙车青盖，朝帝乡。妖氛杀翳，旋披攮。膏痿腥䐿，德泽滂。",
      "凯旋金声，奏洋洋。辉耀万国，俱向方。"
    ]
  },
  {
    "id": "2e89e420111ffa490faebcd2c7c77c5a",
    "title": "太白远游",
    "authorName": "崔敦礼",
    "authorId": "2e89e420111ffa49d1457b722ac2406e",
    "dynasty": "宋",
    "content": [
      "人间不可以托兮，信长风而云行。",
      "浩漫其将何之兮，怅飘忽而徂征。天生材以有用兮，思逢时而经纶。",
      "苦恩疏而媒劳兮，坐长叹以抚膺。鸡聚族以争食兮，凤孤飞而无邻。",
      "璚草隐于深谷兮，层丘蔽以苍榛。骅骝拳局而不得食兮，蹇驴得志以鸣春。",
      "蝘蜓嘲龙兮鱼目混珍，嫫母衣锦兮西施负薪。",
      "世道有此翻覆兮，谁察余之坚贞。块独处此幽默兮，乃龟息而虬蟠。",
      "不旷荡以纵适兮，何拘挛以守常。将倚剑乎天外兮，欲挂弓于扶桑。",
      "以倥偬而为巢兮，以虚无而为场。运以大风之举兮，假以摩天之翔。",
      "前期浩乎漫漫兮，浮四海而横八荒。赤玉舄以东上兮，烟苍苍其逢山。",
      "逢羽人于天门兮，方瞳好其容颜。遗我书以鸟迹兮，读不闲而三叹。",
      "偶然值乎青童兮，绿发双双其云鬟。笑我学仙之晚兮，蹉跎凋乎朱颜。",
      "玉女飘飘而下兮，遗我以流霞之杯。稽首拜而自愧兮，弃世何其悠哉。",
      "随风恣其飘扬兮，不知东走之迷。忽抚己而自笑兮，问南登之路岐。",
      "采姹女于江华兮，收河车于清溪。卧香炉以餐霞兮，窥石镜而心清。",
      "遥见仙人于彩云兮，把芙蓉于玉京。期汗漫于九垓兮，接卢敖于太清。",
      "乘兴任夫所适兮，鸣驺忽其西驰。栽若木于西海兮，采琼蕊乎昆山。",
      "揖叔卿于云台兮，恍惚凌乎紫冥。饮玉浆于丹丘兮，备洒扫以明星。",
      "赤松借予以白鹿兮，挟两龙以相从。传秘诀于韩众兮，精诚与夫天通。",
      "西上既穷其登攀兮，云飘然而无心。八极可以神游兮，赋大鹏于北溟。",
      "激三千以崛起兮，向九万而迅征。访广成于至道兮，闻大块之幽居。",
      "掇玄珠于赤水兮，天下不知其所如。凌云霄以直上兮，入无穷而遗形。",
      "骑日月而羽化兮，翼鸳鸾而云行。出宇宙之寥廓兮，羾阊阖之峥嵘。",
      "载长云之河车兮，十二楼与五城。",
      "登真朝于玉皇兮，赐琼浆以玉杯。听天语之察察兮，廓如云而天开。",
      "天地同乎枯槁兮，生世如乎转蓬。君子化为猿鹤兮，小人或为沙虫。",
      "营营为何所求兮，鸡鸣趋乎四关。十步而九太行兮，世路多乎险艰。",
      "传其语以铭骨兮，永愿辞于人间。忽魂悸以魄动兮，即归路而长叹。",
      "转天车于六龙兮，云骈下而飘翩。风为马兮霓为裳，靡星旃兮。",
      "回鸾车。烛龙衔光以照物兮，列缺挥鞭而启途。",
      "欻翳景以横翥兮，逆高天以下垂。望四海兮何漫漫，长相思兮在长安。",
      "复长剑而归来兮，谒九重之天门。白日照吾之精诚兮，效剖胆而输肝。",
      "吐峥嵘之高论兮，开浩荡之奇言。所谓代马不思乎越兮，越禽不恋乎燕。",
      "流波思其旧浦兮，落叶坠于本根者也。"
    ]
  },
  {
    "id": "2e89e420111ffa495b2e30a4182fafbb",
    "title": "太白招魂",
    "authorName": "崔敦礼",
    "authorId": "2e89e420111ffa49d1457b722ac2406e",
    "dynasty": "宋",
    "content": [
      "予为谪仙兮，薄游人间。傲岸不谐兮，世路艰难。",
      "折芳洲之瑶华兮，采琼蕊入乎昆山。",
      "愁长安之不见兮，坐拂剑而长叹。魂一去而欲断兮，与春风而飘扬。",
      "飘扬其竟何托兮，造化为之悲伤。于是帝命巫阳，若有一人。",
      "神气黯然，精魂飞散。迟尔归旋，乃下招曰，魂兮归徕，无东无西，无南无北些。",
      "碧海之东，长鲸濆涌，不可以涉些。扬波喷云，蔽天鬐鬣些。",
      "齿若雪山，挂骨于其间些。归徕，去无还些。",
      "魂兮无南，南山白额穷奇貙貒些，牙若剑错鬣如丛竿些。",
      "口吞殳鋋，目极枪橹些。归徕，饲豺虎些。",
      "魂兮无西，西当太白，横绝峨嵋些。地崩山摧，天梯钩连些。",
      "峥嵘崔嵬，朝虎夕蛇些。磨牙吮血，杀人如麻些。",
      "归徕，行路难些。魂兮无北，北缘太行，嶝道峻盘些。",
      "马足蹶侧，车轮摧冈些，气毒剑戟，严风裂裳些。",
      "归徕，北上苦些。魂兮归来，君无上天些。",
      "天鼓砰訇，雷震帝旁些。投壶玉女，笑开电光些。风雨之起，倏烁晦冥些。",
      "犬吠九关，杀人以愤其精魂些。归徕，天路何因些。",
      "魂兮归徕，君无下此幽都些。闭影潜魂，遗迹九泉些。",
      "剑轮汤镬，猛火炽然些。疑山炎昆，苦海滔天些。",
      "归徕，保吾生些。魂兮归徕，还故乡些。",
      "高楼甲第，连青山些。飞楹磊砢，栱夤缘些。",
      "云楣横绮，桷攒栾些。皓壁昼朗，朱甍鲜些。",
      "金窗绣户，朱箔悬些。魂兮归徕，列珍羞些。",
      "月光素盘，饭雕胡些。鲁酒琥珀，紫锦鱼些。白酒新熟，黄鸡肥些。",
      "山盘秋蔬，荐霜梨些。吴盐如花，皎白雪些。玉盘杨梅，为君设些。",
      "魂兮归徕，恣欢谑些。南国美人，芙蓉灼灼些。",
      "洛浦宓妃，飘飘飞雪些。长干吴儿，艳星月些。",
      "西施东邻，秀蛾眉些。一笑双璧，歌千金些。",
      "琅玕绮食，鸳鸯衾些。博山炉中，香火沉些。",
      "魂兮归徕，醉壶觞些。青娥对烛，俨成行些。",
      "玉童两两，吹紫笙些。佳人当窗，弹鸣筝些。",
      "玉壶美酒，清若空些。看朱成碧，颜始红些。连呼五白，行六博些。",
      "赤鸡白狗，赌梨栗些。半酣呼鹰，挥鸣鞘些。",
      "金鞍龙马，花雪毛些。霜剑切玉，明珠袍些。",
      "魂兮归徕，入长安些。清都玉树，瑶台春些。",
      "万姓聚舞，歌太平些。伐鼓槌钟，启重城些。",
      "日照万户，簪裾明些。骑吹飒沓，引公卿些。白日紫晖，运权衡些。",
      "倒海凌山，索月采荪些。文质炳焕，罗星旻些。",
      "魂兮归徕，乐不可言些。乱曰：长相思兮在长安，络纬秋啼兮金井栏。",
      "望夫君兮安极，我沉吟兮叹息。怀洞庭兮悲潇湘，把瑶草兮思何堪。",
      "念佳期兮莫展，每为恨兮不浅。荷花落兮江色秋，秋风袅袅夜悠悠。",
      "魂兮归徕，谢远游。"
    ]
  },
  {
    "id": "2e89e420111ffa49ee0cdac880aa7b57",
    "title": "九序",
    "authorName": "崔敦礼",
    "authorId": "2e89e420111ffa49d1457b722ac2406e",
    "dynasty": "宋",
    "content": [
      "春日兮繁鲜，车阗阗兮句曲天。縆瑟兮拊鼓，满芳菲兮琼筵。",
      "朝霞为羞兮沆瀣为醴，瑶华玉馔兮错杂而陈前。",
      "灵之来兮赤城空，驾白鹤兮御清风。群仙从兮哆哆，云晻暧兮车隆隆。",
      "灵之去兮返太清，骑日月兮朝紫皇。下视九州兮尘泱茫，五岳俎豆兮四溟杯觞。",
      "制琼琚兮余衣，集芳荪兮余裳。荷佩兮离离，兰旌兮扬扬。",
      "欲往从兮未得，望夫君兮彷忀。"
    ]
  },
  {
    "id": "2e89e420111ffa497957381f11c809dc",
    "title": "正曜",
    "authorName": "崔敦礼",
    "authorId": "2e89e420111ffa49d1457b722ac2406e",
    "dynasty": "宋",
    "content": [
      "若有人兮水中央，鱼鳞衣兮白蜺裳。荃桡兮桂旗，欲女迎兮风薄之。",
      "神之驾兮两龙，骖白鼋兮蛟螭从。朝余陟兮三山，夕济兮牛渚。",
      "神不来兮夷犹，使我心兮苦复苦。濯缨兮姑溪，结佩兮采石。",
      "诚不已兮幽通，信不坠兮物格。若有临兮风颾颾，作莫雨兮愁江皋。",
      "神交兮意接，来不言兮去无迹。倏雨歇兮云收，山青青兮水悠悠。"
    ]
  },
  {
    "id": "2e89e420111ffa490bbe28823335e1f7",
    "title": "华阳洞天",
    "authorName": "崔敦礼",
    "authorId": "2e89e420111ffa49d1457b722ac2406e",
    "dynasty": "宋",
    "content": [
      "云冥冥兮叠嶂，君独立兮山之上。石嶝险兮水道寒，思夫君兮未敢言。",
      "无言兮皇皇，山阿之人兮告我以不难。木樛蔚兮下俯，石避碍兮行旁。",
      "余冠兮巍巍，余步兮逶迟。俯首非吾之愿兮，斜径其将安之。",
      "朝骋望兮昭亭，夕宿兮双溪。网蕙茝兮为盖，葺荪蘅兮为车。",
      "欲腾驾兮高翔，恍导余兮上隮。揭北斗兮奠椒浆，簸南箕兮羞琼蕊。",
      "灵欣欣兮顾余，亶正直兮为神予。"
    ]
  },
  {
    "id": "2e89e420111ffa4950797bc4f39e945e",
    "title": "中水府",
    "authorName": "崔敦礼",
    "authorId": "2e89e420111ffa49d1457b722ac2406e",
    "dynasty": "宋",
    "content": [
      "泛泛兮吾舟，沛吾乘兮东流。东流兮何之，有美人兮天一涯。",
      "烟杳杳兮南徐，云连连兮北固。海何为兮清明，江何为兮流注。",
      "彼美人兮山之曲，镇龙关兮转阴轴。约束海若兮呵水冯，夏不苦雨兮冬不疾风。",
      "污邪穰穰兮海沂阜丰，我民报事兮罔有不恭。采秀实兮山巅，撷芳馨兮涧底。",
      "霜籼兮水芒，蕙肴羞兮椒糈。神之格兮乐享，惚蜿蜿兮来止。"
    ]
  },
  {
    "id": "2e89e420111ffa49eef167a147cdf421",
    "title": "下水府",
    "authorName": "崔敦礼",
    "authorId": "2e89e420111ffa49d1457b722ac2406e",
    "dynasty": "宋",
    "content": [
      "钟山崒兮江之湄，药为祀兮辛夷祠。神乘白马兮执素羽，朝与日出兮莫云归。",
      "噫嗟兮明神，烈烈兮用光。生乎疾盗兮奋不顾死，死焉助顺兮赫然发灵。",
      "湛清尊兮明水，扬玉桴兮扣雷鼓。扣鼓兮如何，我欲言兮泪滂沱。",
      "懭有妖兮蟠中土，杂蘅皋兮秽兰宇。豺豕兮人居，猰㺄兮室庐。",
      "愿神我福兮我祥，举长矢兮射天狼。使河洛兮回波，令岱华兮还光。",
      "山苍苍兮水汤汤，神之威兮俨不忘。刳肝为辞兮沥血，陈神之听兮闻不闻。"
    ]
  },
  {
    "id": "2e89e420111ffa49c4cee70c518cc699",
    "title": "田间辞三首",
    "authorName": "崔敦礼",
    "authorId": "2e89e420111ffa49d1457b722ac2406e",
    "dynasty": "宋",
    "content": [
      "朝余往兮苍东畴，景翳翳兮云油油。牛驱耕兮载泥重，鞭不前兮挽犁用。",
      "岁云暮兮暮维何，仓庚鸣兮布谷和。疾吾耜兮固吾耒，趣甘泽兮及时播。"
    ]
  },
  {
    "id": "2e89e420111ffa49c4cee70c6276ae99",
    "title": "田间辞三首",
    "authorName": "崔敦礼",
    "authorId": "2e89e420111ffa49d1457b722ac2406e",
    "dynasty": "宋",
    "content": [
      "我耕兮我田，雨浪浪兮雷填填。水漫漫兮种不下，出门见水兮泪滂沱。",
      "惠我晴兮疾耕而耨，螟败之兮颖弗得秀。呜呼，我无时违兮时不我予。",
      "时不予兮奈何，蹇无忘兮吾事。"
    ]
  },
  {
    "id": "2e89e420111ffa49c4cee70cac03bc4e",
    "title": "田间辞三首",
    "authorName": "崔敦礼",
    "authorId": "2e89e420111ffa49d1457b722ac2406e",
    "dynasty": "宋",
    "content": [
      "数稻兮登场，牵牛兮入屋。噭咷兮田家，欢迎兮稚子。",
      "三年力耕兮今逢年，庾则实兮庖有鲜。草藉兮陶盘，豳吹兮土鼓。",
      "握牛兮谁歌，和之兮余舞。乐复乐兮岁晏，冰雪集兮堂下。",
      "时亹亹兮不再，荪何为兮田野。"
    ]
  },
  {
    "id": "2e89e420111ffa494b96f6544544c6d7",
    "title": "北山之英",
    "authorName": "崔敦礼",
    "authorId": "2e89e420111ffa49d1457b722ac2406e",
    "dynasty": "宋",
    "content": [
      "强敌骄兮晋多垒，忽登山兮望廷尉。风霾兮杀气昏，突枪櫑兮乱钩陈。",
      "予君麾兮从君钺，战陵西兮捍溪栅。虹食垒兮火焚旗，公之死兮去如归。",
      "公有子兮愤争先，勇没地兮羞戴天。父死忠兮子死孝，令名扬兮日月照。",
      "物有始兮岂无终，得所归兮孰如公。喜幸生兮畏义死，语昵昵兮顾妻子。",
      "草木尽兮粪土委，闻高风兮汗流趾。"
    ]
  },
  {
    "id": "2e89e420111ffa499e728f8dc5af07ba",
    "title": "楚州龙庙迎享送神辞",
    "authorName": "崔敦礼",
    "authorId": "2e89e420111ffa49d1457b722ac2406e",
    "dynasty": "宋",
    "content": [
      "君之来兮殊廷，雷隆隆兮雨冥冥。从天吴兮罔象，纷万怪兮如云。",
      "若有妖兮震奔沛，吹逆浪兮扬膻腥。授天矛兮下讨，披蒙雾兮祥氛。",
      "地平天静兮日月清夷，我民蒙福兮万年报事。"
    ]
  },
  {
    "id": "2e89e420111ffa499e728f8dd5312b5f",
    "title": "楚州龙庙迎享送神辞",
    "authorName": "崔敦礼",
    "authorId": "2e89e420111ffa49d1457b722ac2406e",
    "dynasty": "宋",
    "content": [
      "辛楣兮药房，兰枅兮桂楹。翼翼兮新宫，穆将进兮芳馨。",
      "柏实兮松液，芝华兮若英。奠琼斝兮清酤，玉俎析兮嘉牲。",
      "雅声兮远姚，锵和平兮鼓钟纷。繁会兮竽笙，灵连蜷兮须摇。",
      "傧暗蔼兮纷纭，洁我心兮恭事，灵欣欣兮燕宁。"
    ]
  },
  {
    "id": "2e89e420111ffa499e728f8db15e1a46",
    "title": "楚州龙庙迎享送神辞",
    "authorName": "崔敦礼",
    "authorId": "2e89e420111ffa49d1457b722ac2406e",
    "dynasty": "宋",
    "content": [
      "君之去兮朱宫，乘飞云兮御回风。贝阙兮丰敞，金台郁兮穹隆。",
      "珠胎兮炫耀，周玉树兮青葱。天琛兮水碧，众宝萃兮玲珑。",
      "良辰兮高燕，命冯夷兮展舞。鸣𪛌兮海童，群仙兮良待。",
      "君肯临兮尚舂容，君不我留兮我心忡忡。眇清思兮眑眑，惠我民兮盍终。"
    ]
  },
  {
    "id": "2e89e420111ffa499a4bc36211ea95ef",
    "title": "拟津人歌",
    "authorName": "崔敦礼",
    "authorId": "2e89e420111ffa49d1457b722ac2406e",
    "dynasty": "宋",
    "content": [
      "吾之舟兮常虚以游，哀乐喜怒兮一毫不留。不与物涉兮驾空以浮，万方覆却兮无触吾舟。",
      "吾之舟兮常虚以游。"
    ]
  },
  {
    "id": "2e89e42011335a8810416b10ca0f6ef3",
    "title": "凉轩",
    "authorName": "樊宗简",
    "authorId": "2e89e42011335a88d1457b72d1457b72",
    "dynasty": "宋",
    "content": [
      "邑署开轩槛，景闲宜快襟。",
      "檐虚月先上，地僻暑宁侵。",
      "夕照乱山远，风清群水深。",
      "政成足优逸，好自抚鸣琴。"
    ]
  },
  {
    "id": "2e89e420113c03ebe11c19d33823b45b",
    "title": "自陈诗",
    "authorName": "刘三嘏",
    "authorId": "2e89e420113c03ebd1457b72d1457b72",
    "dynasty": "宋",
    "content": [
      "虽惭涔勺赴沧溟，仰诉丹衷不为名。",
      "寅分星辰将降祸，兑方疆宇即交兵。",
      "春秋大义惟观衅，王者雄师但有征。",
      "救得燕民归旧主，免于戎肤自称兄。"
    ]
  },
  {
    "id": "2e89e4201141fb1f2d8cac578dbfdbbe",
    "title": "阊门滩",
    "authorName": "黄宗德",
    "authorId": "2e89e4201141fb1fd1457b72d1457b72",
    "dynasty": "宋",
    "content": [
      "姑苏西去是阊门，何事祁山亦共名。",
      "落月啼乌人睡觉，晓钟空动故乡情。"
    ]
  },
  {
    "id": "2e89e4201142dc1b2836dff0eecfe0c0",
    "title": "国清寺",
    "authorName": "李元凯",
    "authorId": "2e89e4201142dc1bd1457b72d1457b72",
    "dynasty": "宋",
    "content": [
      "智者高踪接沃洲，石渠仙职我同游。",
      "已无月桂笼禅室，犹有祥云锁寺楼。",
      "叠砌崚嶒封碧藓，五峰苍翠覆寒流。",
      "却缘王命相拘束，不得跻攀最上头。"
    ]
  },
  {
    "id": "2e89e4201146a4bcfd6a95c2f73cccb4",
    "title": "跋山谷书范滂传帖",
    "authorName": "俞畴",
    "authorId": "2e89e4201146a4bcd1457b72d1457b72",
    "dynasty": "宋",
    "content": [
      "貂珰群雏擅天网，手驱名流入钩党。",
      "屯云蔽日日光无，卯金神器春冰上。",
      "汝南节士居危邦，志刬萧艾扶兰芳。",
      "致君生不逮尧舜，死合夷齐俱首阳。",
      "千年兴坏真暮旦，殷鉴讵应如许远。",
      "安知后人哀后人，又起诸贤落南叹。",
      "宜州老子笔有神，蝉蜕颜扬端逼真。",
      "少模龙爪已名世，晚用鸡毛亦绝人。",
      "平生孟博吾尚友，时事骎骎建宁旧。",
      "胸蟠万卷老蛮乡，独感斯文聊运肘。",
      "老子书名横九州，一纸千金不当酬。",
      "此书岂但翰墨设，心事悢悢关百忧。",
      "人言老子味禅悦，疾恶视滂宁尔切。",
      "须知许国本精忠，不幸为滂甘伏节。",
      "九原莫作令人悲，遗墨败素皆吾师。",
      "从君乞取宜州字，要对崇宁党籍碑。"
    ]
  },
  {
    "id": "2e89e4201153a9f661a034c20e2b17e6",
    "title": "答赟禅师问宗门三印",
    "authorName": "南修造",
    "authorId": "2e89e4201153a9f6d1457b72d1457b72",
    "dynasty": "宋",
    "content": [
      "印空印泥印水，平地寒涛竞起。",
      "假饶去就十分，也是灵龟曳尾。"
    ]
  },
  {
    "id": "2e89e420116fa8af80cf5739ae55e763",
    "title": "寄荔枝与盛参政",
    "authorName": "田从易",
    "authorId": "2e89e420116fa8afd1457b72d1457b72",
    "dynasty": "宋",
    "content": [
      "樱桃真小子，龙眼是凡姿。",
      "橄榄为下辈，枇杷作客儿。"
    ]
  },
  {
    "id": "2e89e42011794909059553168e8d950c",
    "title": "浯溪",
    "authorName": "林伯成",
    "authorId": "2e89e42011794909d1457b72d1457b72",
    "dynasty": "宋",
    "content": [
      "读时方喜能戡乱，责备犹疑过颂功。",
      "归美纵来臣子事，谁歌宋德乃心同。"
    ]
  },
  {
    "id": "2e89e420119c42c6eb3380178f4f81d2",
    "title": "游五云观",
    "authorName": "刘应龙",
    "authorId": "2e89e420119c42c6d1457b72d1457b72",
    "dynasty": "宋",
    "content": [
      "雨绝春风和，沉栖慕遐瞩。",
      "野火开丛荆，遥岑路径熟。",
      "极顶如掌平，群峰四环矗。",
      "人言古观基，突兀此有屋。",
      "半岭汲饷劳，跻攀怨僮仆。",
      "一朝风霆怒，卷落置前麓。",
      "至今五云宫，宛在平原曲。",
      "年代远莫稽，儿童记樵牧。",
      "每闻风雨时，钟声隐岩谷。",
      "披寻杳无迹，灵境信非俗。",
      "苔花蚀碎瓦，字迹不可读。",
      "居人传神奇，客子骇心目。",
      "振襟坐危磐，阆风想晞沐。",
      "转石落悬岩，砰雷震山腹。",
      "徘徊不能去，登览兴未足。",
      "一笑下田家，题诗寄游躅。"
    ]
  },
  {
    "id": "2e89e42011a244106a43a25a0349dd2c",
    "title": "游洞霄",
    "authorName": "严嘉",
    "authorId": "2e89e42011a24410d1457b72d1457b72",
    "dynasty": "宋",
    "content": [
      "帝子吹箫上瑶阙，灵妃跨凤音尘绝。",
      "行云山水迹依然，留伴九峰秋夜月。",
      "阆苑宫前见玉真，许传消息到金庭。",
      "琼姿一去丹霞□，紫桂蟠桃几度春。",
      "十二栏干天一握，教人望断缑山鹤。",
      "蜀客归槎杳未来，银汉纵香泉□□。",
      "岩前邂逅童颜子，许我刀圭大患痊。"
    ]
  },
  {
    "id": "2e89e42011a34d5a1d67b8f6d2c0447a",
    "title": "游广福寺",
    "authorName": "胡志康",
    "authorId": "2e89e42011a34d5ad1457b72d1457b72",
    "dynasty": "宋",
    "content": [
      "兰若幽深与世违，酒阑重觅未斜晖。",
      "篮舆绕入花边路，布衲趋迎竹下扉。",
      "清籁敲风和梵奏，独槐笼榻涨烟霏。",
      "吟栏倚遍诗成处，不觉金莲映月辉。"
    ]
  },
  {
    "id": "2e89e42011a7f25c9141fc724f1c172a",
    "title": "寄夹山芳别圃",
    "authorName": "赵世延",
    "authorId": "2e89e42011a7f25c93d656417fdbeb70",
    "dynasty": "宋",
    "content": [
      "本来包却太虚空，万象森罗立下风。",
      "假使悠悠千百世，圣人复出此心同。"
    ]
  },
  {
    "id": "2e89e42011ac1e0caa8690f889703bff",
    "title": "茉莉花",
    "authorName": "江奎",
    "authorId": "2e89e42011ac1e0cd1457b72d1457b72",
    "dynasty": "宋",
    "content": [
      "虽无艳态惊群目，幸有浓香压九秋。",
      "应是仙娥宴归去，醉来掉下玉搔头。"
    ]
  },
  {
    "id": "2e89e42011b1c23480e7cb6d21b6ddee",
    "title": "瑞莲桥",
    "authorName": "王肱",
    "authorId": "2e89e42011b1c234d1457b72d1457b72",
    "dynasty": "宋",
    "content": [
      "莲桥琢石跨松蹊，满院真香种木樨。",
      "欲得淡轩谈寂照，须将明水洗沉迷。",
      "云峰黯黯巴猿啸，竹岭苍苍杜宇啼。",
      "从此邦人知胜概，为师增贲此招提。"
    ]
  },
  {
    "id": "2e89e42011c4269ced439e8177afac80",
    "title": "挽蔡西山先生",
    "authorName": "黄瑞节",
    "authorId": "2e89e42011c4269cd1457b72d1457b72",
    "dynasty": "宋",
    "content": [
      "直所遭之惨兮天意奚屈，忽讣音遽闻兮哀痛不淑。",
      "痛哲人云亡兮邦国殄瘁，感死生永诀兮莫睹其悲。",
      "伤吾道终穷兮何心于世，相长号以酬兮阴辅吾志。",
      "惟下观而化兮风声远被，想神之有灵兮馨此铭诗。"
    ]
  },
  {
    "id": "2e89e42011d508099ac9e052e5f8709a",
    "title": "登华顶峰",
    "authorName": "马珹",
    "authorId": "2e89e42011d50809d1457b72f7531f20",
    "dynasty": "宋",
    "content": [
      "游山须览胜，八百里天台。",
      "若不登华顶，浑如不到来。"
    ]
  },
  {
    "id": "2e89e42011deb8b6e0c70ddbfcd95f7d",
    "title": "此君亭歌次毛公韵",
    "authorName": "王祖道",
    "authorId": "2e89e42011deb8b6d1457b72b9d487a3",
    "dynasty": "宋",
    "content": [
      "君不见太白之精下人间兮，昔人号尔谪仙翁。君不见不为苍生起兮，谢安携妓山之东。",
      "玉堂主人绣衣客，邀我载酒金莲宫。小亭环立千竿竹，参天百尺系阴重。",
      "岸巾散发对此坐，一日无君谁我同。夜来霜压北枝重，剩见钟云数尺峰。",
      "玉实幽香仪彩凤，日华转影筛金栊。孤干未甘春雪折，青阴不逐秋风红。",
      "长随桧柏老刚劲，不羡桃李争鲜浓。我爱此君有直节，肯学蟠木求先容。",
      "我爱此君岁寒志，长笑霜井落青桐。大夫老松邀我侣，三品顽石徒夸雄。",
      "不作湘江儿女泣，苍梧云散愁盈胸。夜深明月满亭户，此君入我怀袖中。",
      "故人来兮七贤至，开门满坐生清风。此君此君听我语，藏器于身兮，终奏太庙歌黄钟。"
    ]
  },
  {
    "id": "2e89e42011ec99ce79c776a87cccad00",
    "title": "题大芦寺南山堂",
    "authorName": "姚希得",
    "authorId": "2e89e42011ec99ced1457b72e0040614",
    "dynasty": "宋",
    "content": [
      "结屋临流老此身，溪头顾我更情亲。",
      "不于南墅多栽橘，只恐东坡解笑人。",
      "地窄虽无三径乐，心和赢得四时春。",
      "孤忠耿耿知何补，惟愿年丰作幸民。"
    ]
  },
  {
    "id": "2e89e42011fb5470cce0b5f6e27859ed",
    "title": "斋宿南山堂",
    "authorName": "吕良叔",
    "authorId": "2e89e42011fb5470d1457b72d1457b72",
    "dynasty": "宋",
    "content": [
      "寒窗一穗篆烟斜，纸帐孤眠对月华。",
      "信是道人风味别，枕边只欠着梅花。"
    ]
  },
  {
    "id": "2e89e42012097aca3c4f536f0215dfb3",
    "title": "雁湖",
    "authorName": "史公亮",
    "authorId": "2e89e42012097acad1457b72d1457b72",
    "dynasty": "宋",
    "content": [
      "梅艳凌霜带雪馀，露华洗尽玉生肤。",
      "东方千骑催人去，聊折春风寄雁湖。"
    ]
  },
  {
    "id": "2e89e4201214b0c8f74a595957afac94",
    "title": "送僧归护国寺",
    "authorName": "李遵勖",
    "authorId": "2e89e4201214b0c89908279e6d70cb65",
    "dynasty": "宋",
    "content": [
      "雷海谭音出世雄，台岩香社冠禅丛。",
      "红炉点雪灵机密，翠径斑苔道步通。",
      "珠水滤罗晨漱净，豉莼萦箸午斋丰。",
      "归帆已应王臣供，金地天龙绕旧宫。"
    ]
  },
  {
    "id": "2e89e4201237ebcc8a4f8b2040c1cccc",
    "title": "自题",
    "authorName": "胡绾",
    "authorId": "2e89e4201237ebccd1457b72d1457b72",
    "dynasty": "宋",
    "content": [
      "我为平易政不苛，无复遣人夺农作。",
      "看汝鼓腹乐太平，老瓦盆中盛酒酪。"
    ]
  },
  {
    "id": "2e89e4201239f3afe9859b836c915877",
    "title": "过姑蔑道中",
    "authorName": "陈举恺",
    "authorId": "2e89e4201239f3afd1457b72d1457b72",
    "dynasty": "宋",
    "content": [
      "姑蔑古城暮，山川近不同。",
      "草黄秋过雨，树暗晚生风。",
      "流水中分郭，飞桥下应虹。",
      "未须追往事，回首送冥鸿。"
    ]
  },
  {
    "id": "2e89e4201239f3afa32263d65513c941",
    "title": "龙邱山",
    "authorName": "陈举恺",
    "authorId": "2e89e4201239f3afd1457b72d1457b72",
    "dynasty": "宋",
    "content": [
      "九峰湿翠秋光凝，亭亭出水芙蓉净。",
      "崔巍怪石距若虎，合沓奇峰驰八骏。",
      "山深古寺隔红尘，时有天风度幽磬。",
      "岂惟清赏玩心目，况有高人寄真隐。",
      "自惭奔走红尘客，何由得遂山林性。",
      "长歌聊复赋重游，不用悬岩刻名姓。"
    ]
  },
  {
    "id": "2e89e420123f4bb43e0c57d95a9f9a85",
    "title": "雪中偶成",
    "authorName": "潘良贵",
    "authorId": "2e89e420123f4bb441bfd20a2b38c2df",
    "dynasty": "宋",
    "content": [
      "飞花看六出，俄向腊中来。",
      "解验人情喜，始知天意回。",
      "夜阑窗愈白，晚冻日难开。",
      "麦熟何时节，饥民正可哀。"
    ]
  },
  {
    "id": "2e89e420123f4bb43e0c57d977b89c25",
    "title": "雪中偶成",
    "authorName": "潘良贵",
    "authorId": "2e89e420123f4bb441bfd20a2b38c2df",
    "dynasty": "宋",
    "content": [
      "歉岁多流冗，邦侯喜邓来。",
      "雪除惊腊尽，耕近乐春回。",
      "郊野犹同色，江天已半开。",
      "短衣难掩胫，谁说少陵哀。"
    ]
  },
  {
    "id": "2e89e420123f4bb4587d36b8986eeb6f",
    "title": "挽陈德固守御",
    "authorName": "潘良贵",
    "authorId": "2e89e420123f4bb441bfd20a2b38c2df",
    "dynasty": "宋",
    "content": [
      "强敌登城日，中华将士奔。",
      "人皆趋北阙，君独死南门。",
      "秘计无人用，英声有史存。",
      "秋原悲泪落，桂酒与招魂。"
    ]
  },
  {
    "id": "2e89e420123f4bb459bf900567f384a7",
    "title": "和季成弟中秋不见月",
    "authorName": "潘良贵",
    "authorId": "2e89e420123f4bb441bfd20a2b38c2df",
    "dynasty": "宋",
    "content": [
      "经年等待中秋月，一夕阴云扫不开。",
      "高树时惊疏雨过，空山那复故人来。",
      "梦回谁忆霓裳戏，老去愁闻水调哀。",
      "与子相逢长得醉，何须佳节始衔杯。"
    ]
  },
  {
    "id": "2e89e420123f4bb490ac3f9f9fda66a7",
    "title": "朱教授见寄七言二首遂",
    "authorName": "潘良贵",
    "authorId": "2e89e420123f4bb441bfd20a2b38c2df",
    "dynasty": "宋",
    "content": [
      "贤哉蘧瑗晚知非，此道吾今亦庶几。",
      "囊乏一钱聊自哂，家无三径不妨归。",
      "冥鸿久已离矰缴，野马由来免靮鞿。",
      "溪上月明船正稳，肯将簪笏换蓑衣。"
    ]
  },
  {
    "id": "2e89e420123f4bb490ac3f9f844f8f15",
    "title": "朱教授见寄七言二首遂",
    "authorName": "潘良贵",
    "authorId": "2e89e420123f4bb441bfd20a2b38c2df",
    "dynasty": "宋",
    "content": [
      "等闲长啸倚孤松，云破天边见碧峰。",
      "架上残书犹可读，瓶中储粟不堪舂。",
      "生涯幸有千年秀，身世何须万户封。",
      "僧榻寄眠无一事，觉来深省听晨钟。"
    ]
  },
  {
    "id": "2e89e420123f4bb44652615918f35745",
    "title": "仆读沈约传怒其缓颊卖国发上冲冠然古今人每壮其东阳八篇文辞未有少之者因次卿登楼新什辄效立春体制和且摅所怀云",
    "authorName": "潘良贵",
    "authorId": "2e89e420123f4bb441bfd20a2b38c2df",
    "dynasty": "宋",
    "content": [
      "隐侯文治知何用，千古端羞堕泪碑。",
      "国危忍助神鼎覆，身免犹嗟鞶带移。",
      "登览寒烟萦远目，凄凉夕照谢高榱。",
      "伤心往事君须赋，恐有遒人来采诗。"
    ]
  },
  {
    "id": "2e89e420123f4bb44c4fb32ee9803511",
    "title": "梅花",
    "authorName": "潘良贵",
    "authorId": "2e89e420123f4bb441bfd20a2b38c2df",
    "dynasty": "宋",
    "content": [
      "天与孤高花独新，世间草木信非伦。",
      "影涵水月不受彩，气傲冰霜何待春。",
      "冷淡自能驱俗客，风骚端合付幽人。",
      "往来百匝阶除里，顿使心无一点尘。"
    ]
  },
  {
    "id": "2e89e420123f4bb44c4fb32ecb5b3298",
    "title": "梅花",
    "authorName": "潘良贵",
    "authorId": "2e89e420123f4bb441bfd20a2b38c2df",
    "dynasty": "宋",
    "content": [
      "气欲峥嵘岁欲新，寒梅方信冠群伦。",
      "直能平地凌封雪，可是回根迎小春。",
      "九畹蕙兰真上客，千山桃李尽庸人。",
      "即今携酒江郊去，弄蕊攀条一拂尘。"
    ]
  },
  {
    "id": "2e89e420123f4bb4d643e811bf1b7db6",
    "title": "三江亭",
    "authorName": "潘良贵",
    "authorId": "2e89e420123f4bb441bfd20a2b38c2df",
    "dynasty": "宋",
    "content": [
      "假守衰颓病日侵，湖山虽好倦追寻。",
      "登城忽睹三江水，快我平生万里心。",
      "聊筑小亭怡父老，敢承佳句粲珠金。",
      "春涛正待诸君赏，更拂诗牌看醉吟。"
    ]
  },
  {
    "id": "2e89e420123f4bb41714b6580d9fa526",
    "title": "夏日四绝",
    "authorName": "潘良贵",
    "authorId": "2e89e420123f4bb441bfd20a2b38c2df",
    "dynasty": "宋",
    "content": [
      "四月天气初郁蒸，碧桐照空门巷清。",
      "何人解助隐居乐，为我唤取黄鹂鸣。"
    ]
  },
  {
    "id": "2e89e420123f4bb41714b65808d37b47",
    "title": "夏日四绝",
    "authorName": "潘良贵",
    "authorId": "2e89e420123f4bb441bfd20a2b38c2df",
    "dynasty": "宋",
    "content": [
      "扫地焚香避湿蒸，睡馀茶熟碾声清。",
      "风来桐竹僛僛舞，雨过阶除㶁㶁鸣。"
    ]
  },
  {
    "id": "2e89e420123f4bb41714b6589216d825",
    "title": "夏日四绝",
    "authorName": "潘良贵",
    "authorId": "2e89e420123f4bb441bfd20a2b38c2df",
    "dynasty": "宋",
    "content": [
      "错落星河天未明，太虚涵露气全清。",
      "东方隐约生光耀，便觉林间宿鸟惊。"
    ]
  },
  {
    "id": "2e89e420123f4bb41714b65858db60b8",
    "title": "夏日四绝",
    "authorName": "潘良贵",
    "authorId": "2e89e420123f4bb441bfd20a2b38c2df",
    "dynasty": "宋",
    "content": [
      "娟娟疏竹拂云长，门巷无尘气自凉。",
      "多病无情如嚼蜡，卧看风篆博山香。"
    ]
  },
  {
    "id": "2e89e420123f4bb420754a27de88d9d8",
    "title": "夜与仲严叔倚季成三弟同坐闻笛各赋一绝",
    "authorName": "潘良贵",
    "authorId": "2e89e420123f4bb441bfd20a2b38c2df",
    "dynasty": "宋",
    "content": [
      "西北干戈拨不开，今宵闻笛更清哀。",
      "高堂亲老发垂白，与子买舟归去来。"
    ]
  },
  {
    "id": "2e89e420123f4bb44a8cb635077dd797",
    "title": "赠方仁声",
    "authorName": "潘良贵",
    "authorId": "2e89e420123f4bb441bfd20a2b38c2df",
    "dynasty": "宋",
    "content": [
      "学道悠悠未见功，敢言凡质有仙风。",
      "他年一钵江湖去，先向苕溪访葛洪。"
    ]
  },
  {
    "id": "2e89e420123f4bb479c404e789d10369",
    "title": "和沈秀才",
    "authorName": "潘良贵",
    "authorId": "2e89e420123f4bb441bfd20a2b38c2df",
    "dynasty": "宋",
    "content": [
      "年来有客从黄石，老去何心望紫泥。",
      "世事违人常八九，生涯随力任东西。"
    ]
  },
  {
    "id": "2e89e420123f4bb479c404e736d8dd89",
    "title": "和沈秀才",
    "authorName": "潘良贵",
    "authorId": "2e89e420123f4bb441bfd20a2b38c2df",
    "dynasty": "宋",
    "content": [
      "软语干时刍豢美，苦言投俗桂姜辛。",
      "山河若欲摅幽愤，盥手焚香读过秦。"
    ]
  },
  {
    "id": "2e89e420123f4bb479c404e7087496b9",
    "title": "和沈秀才",
    "authorName": "潘良贵",
    "authorId": "2e89e420123f4bb441bfd20a2b38c2df",
    "dynasty": "宋",
    "content": [
      "弱龄虑事心常破，壮岁投闲鬓已华。",
      "但得安贫如北阮，何妨受侮似东家。"
    ]
  },
  {
    "id": "2e89e420123f4bb442d0303320ff52b6",
    "title": "和三二兄西庄书怀",
    "authorName": "潘良贵",
    "authorId": "2e89e420123f4bb441bfd20a2b38c2df",
    "dynasty": "宋",
    "content": [
      "莫问庄生然不然，时中只可自随缘。",
      "冬深江北无边报，又得安贫过一年。"
    ]
  },
  {
    "id": "2e89e420123f4bb442d03033338df317",
    "title": "和三二兄西庄书怀",
    "authorName": "潘良贵",
    "authorId": "2e89e420123f4bb441bfd20a2b38c2df",
    "dynasty": "宋",
    "content": [
      "贤愚狂圣等为人，要是天君自策勋。",
      "举世纷纷谁得妙，韩公惟许孟轲醇。"
    ]
  },
  {
    "id": "2e89e420123f4bb442d0303376367bf3",
    "title": "和三二兄西庄书怀",
    "authorName": "潘良贵",
    "authorId": "2e89e420123f4bb441bfd20a2b38c2df",
    "dynasty": "宋",
    "content": [
      "古来达士尽穷空，我愧修身道未丰。",
      "痛饮不妨歌楚些，投闲何幸伴吾侬。"
    ]
  },
  {
    "id": "2e89e420123f4bb442d03033854939ff",
    "title": "和三二兄西庄书怀",
    "authorName": "潘良贵",
    "authorId": "2e89e420123f4bb441bfd20a2b38c2df",
    "dynasty": "宋",
    "content": [
      "一炷清香度博山，妙观不著有无间。",
      "此心欲报难论价，放我形骸十载闲。"
    ]
  },
  {
    "id": "2e89e420123f4bb4d36813caa2700b70",
    "title": "和仲严弟暮春二绝",
    "authorName": "潘良贵",
    "authorId": "2e89e420123f4bb441bfd20a2b38c2df",
    "dynasty": "宋",
    "content": [
      "吾生四十已侵寻，独喜年来不动心。",
      "世事升沉君会否，人间春去落花深。"
    ]
  },
  {
    "id": "2e89e420123f4bb4d36813ca821bb527",
    "title": "和仲严弟暮春二绝",
    "authorName": "潘良贵",
    "authorId": "2e89e420123f4bb441bfd20a2b38c2df",
    "dynasty": "宋",
    "content": [
      "沂上风光点独知，陶然宁复叹春移。",
      "吾人老大知何用，仰止前贤须及时。"
    ]
  },
  {
    "id": "2e89e420123f4bb458161ada972cd0ea",
    "title": "蜡梅三绝",
    "authorName": "潘良贵",
    "authorId": "2e89e420123f4bb441bfd20a2b38c2df",
    "dynasty": "宋",
    "content": [
      "孤芳移种自仙家，故着轻黄映日华。",
      "举世但知梅蕊白，不知还有蜡梅花。"
    ]
  },
  {
    "id": "2e89e420123f4bb458161ada8e5c771f",
    "title": "蜡梅三绝",
    "authorName": "潘良贵",
    "authorId": "2e89e420123f4bb441bfd20a2b38c2df",
    "dynasty": "宋",
    "content": [
      "旦评人物尚雌黄，草木何妨定短长。",
      "试问清芳谁第一，蜡梅花冠百花香。"
    ]
  },
  {
    "id": "2e89e420123f4bb458161adaa1469ce5",
    "title": "蜡梅三绝",
    "authorName": "潘良贵",
    "authorId": "2e89e420123f4bb441bfd20a2b38c2df",
    "dynasty": "宋",
    "content": [
      "枝头疏蕊吐檀心，借日娇黄色浅深。",
      "却倩红梅来作伴，要看明玉间良金。"
    ]
  },
  {
    "id": "2e89e420123f4bb45fe2b3f171a44ad8",
    "title": "郑亨仲作亭西山颜曰可友以书",
    "authorName": "潘良贵",
    "authorId": "2e89e420123f4bb441bfd20a2b38c2df",
    "dynasty": "宋",
    "content": [
      "君不见子猷嗜好与俗殊，种竹不可一日无。又不见太白清狂世绝伦，举杯邀月独相亲。",
      "风流二子去已远，尘埃那复闻高人。郑侯未遇身更闲，躬耕自乐岩谷间。",
      "开亭容膝日寄傲，坐对嶕峣崒嵂之西山。西山苍翠如堆玉，松奏笙竽云作屋。",
      "澄鲜爽气日夕佳，不学时情易翻覆。田文唾面嗔小儿，翟公署门良可嗤。",
      "悠悠权利悲一时，乐哉此友谁能知。郑侯与我论心久，年少相从今白首。",
      "对山勿著绝交书，要须著我成三友。"
    ]
  },
  {
    "id": "2e89e420123f4bb4ad26fb38d6be8089",
    "title": "夜坐闻竹声示侄",
    "authorName": "潘良贵",
    "authorId": "2e89e420123f4bb441bfd20a2b38c2df",
    "dynasty": "宋",
    "content": [
      "室明窗有灯，夜暗天无月。",
      "趺坐依蒲团，竹声助清绝。",
      "初疑小雨至，萧萧俄复歇。",
      "忽然变轩昂，风湍散岩穴。",
      "听久耳根静，万虑皆莹彻。",
      "尘凡不待扫，境妙心自洁。",
      "奇哉不二门，欲倩维摩说。"
    ]
  },
  {
    "id": "2e89e420123f4bb4de69061658b2fd0a",
    "title": "法清晚步分韵得夕字",
    "authorName": "潘良贵",
    "authorId": "2e89e420123f4bb441bfd20a2b38c2df",
    "dynasty": "宋",
    "content": [
      "有生能几何，避乱不谋夕。",
      "联翩二三子，晚步纵所适。",
      "田野无人声，牛羊断归迹。",
      "时看墟曲中，寒烟袅修碧。",
      "雍雍南飞雁，北信杳难觅。",
      "不知二圣君，泫然泪沾臆。",
      "小臣真虮虱，持颠顾何力。",
      "残腊行当除，青阳来已逼。",
      "衰骸分填壑，公辈宜强食。"
    ]
  },
  {
    "id": "2e89e420123f4bb453281f2217de6814",
    "title": "新梧",
    "authorName": "潘良贵",
    "authorId": "2e89e420123f4bb441bfd20a2b38c2df",
    "dynasty": "宋",
    "content": [
      "残春始抽芽，首夏已敷绿。",
      "空枝变繁阴，造物信神速。",
      "童童覆短墙，密密连深竹。",
      "扶疏团爽气，秀整厌群木。",
      "鸣琴音下上，和雅奏琴筑。",
      "亭年影途清，吾亦爱吾屋。",
      "身闲百忧无，意适万事足。",
      "此乐何以酬，床头酒方熟。"
    ]
  },
  {
    "id": "2e89e420123f4bb48186c4350e66ba21",
    "title": "偈一首",
    "authorName": "潘良贵",
    "authorId": "2e89e420123f4bb441bfd20a2b38c2df",
    "dynasty": "宋",
    "content": [
      "良木秀山泽，中林犹百年。",
      "斫削应约绳，必资诸巧匠。",
      "陶者输瓦甓，圬人施涂泥。",
      "丝网及宝铃，丹漆塈塑绩。",
      "罢精磨岁月，始克观厥成。",
      "金钱与糗粮，所费如山积。",
      "虽名有漏法，实为无量德。",
      "庶俾凡睹闻，因缘得入道。",
      "我昔礼大士，广厦馀千间。",
      "何人持烈烟，一燎不存芥。",
      "呜呼有施者，又有戕毁人。",
      "良繇弗思维，纵我无明故。",
      "今合檀施力，作新美逾初。",
      "丁此时艰危，为众作依怙。",
      "咨尔方来者，毋意隳前功。",
      "增饬爱护之，当如捍头目。",
      "使百千万亿，游戏依双林。",
      "于龙华会中，永瞻微妙相。"
    ]
  },
  {
    "id": "2e89e4201242296b9ce61dab53628885",
    "title": "上巳日",
    "authorName": "孙永",
    "authorId": "2e89e4201242296b03e0704bd91d1b4d",
    "dynasty": "宋",
    "content": [
      "海内中和日，云间上巳辰。",
      "笙歌九天半，花木十洲春。"
    ]
  },
  {
    "id": "2e89e4201242296bb10045cbaf2b6221",
    "title": "清明",
    "authorName": "孙永",
    "authorId": "2e89e4201242296b03e0704bd91d1b4d",
    "dynasty": "宋",
    "content": [
      "每年每遇清明节，把酒寻花特地忙。",
      "今日江头衰病起，神前新火一炉香。"
    ]
  },
  {
    "id": "2e89e4201242296b1c045142f108cbb1",
    "title": "泛汝联句",
    "authorName": "孙永",
    "authorId": "2e89e4201242296b03e0704bd91d1b4d",
    "dynasty": "宋",
    "content": [
      "平居厌城郭，具舟泛清汝。",
      "蓝光一水远，铁色两崖古。",
      "日华动中流，沙纹乱前渚。",
      "湍鸣达公桥，草绿襄王墓。",
      "园英拥流沫，风叶堕残雨。",
      "停桡弄山泉，扶杖过花坞。",
      "澄潭数乱石，断石横颠树。",
      "泳波鱼鬣舒，闯穴蛙首怒。",
      "冲云一雁远，唼荇群鸥聚。",
      "村间桑柘春，川阔牛羊暮。",
      "回头绿树失，卷幔青峰露。",
      "寻幽恣盘桓，泊浅屡回互。",
      "灵草不知名，珍禽啼在处。",
      "夕阳散鸣鸠，荒阡拱游兔。",
      "挽缆谣歌童，簪花立田妇。",
      "高歌客自如，归涉人相负。",
      "青蒲戢戢生，紫燕翩翩度。",
      "云烟波底明，井邑林外睹。",
      "欣逢闾里旧，愧乏鸡黍具。",
      "缗水荐渊鳞，掘石羞山茹。",
      "绕塘梅实绿，冒桂禽壳素。",
      "我巾聊一颓，石榼烦屡注。",
      "朱樱出芳林，紫笋侑雕俎。",
      "高篇烂珠璧，至乐谢钟鼓。",
      "嗟予性本隘，于世事皆鲁。",
      "便欲弃簪裳，归去事田圃。",
      "肆意山水乐，脱身尘埃苦。",
      "此适诚足尚，斯言未宜遽。",
      "圣神拱岩庙，贤俊异圭组。",
      "如君之所怀，于时当有补。",
      "高文赞皇猷，大论宁国步。",
      "无为五斗卑，遂屈万里举。",
      "明心在知己，汗颜愧虚誉。",
      "时方索大鼎，胡为炫康瓠。",
      "富贵固众欲，非望久自阻。",
      "圣贤有遗言，戮力期共赴。",
      "尝闻曰中庸，曾不滞出处。",
      "进当泽生民，退则守环堵。",
      "所求义与比，要在身不污。",
      "愿无废吾言，于道其可庶。"
    ]
  },
  {
    "id": "2e89e4201243977b631e9b3009f0a827",
    "title": "九日",
    "authorName": "李希周",
    "authorId": "2e89e4201243977bd1457b72d1457b72",
    "dynasty": "宋",
    "content": [
      "醺醺终日醉酕醄，一阵西风解浊醪。",
      "归去来辞吟未足，倚门还仰二山高。"
    ]
  },
  {
    "id": "2e89e420125114366a4b111692a2c2d1",
    "title": "挽知容州朝请陶公",
    "authorName": "罗一鹗",
    "authorId": "2e89e42012511436d1457b72d1457b72",
    "dynasty": "宋",
    "content": [
      "月旦争推重，邦人得范模。",
      "官资虽刺史，气味一寒儒。",
      "简淡根真性，清廉律薄夫。",
      "不知书卓行，曾入史编无。"
    ]
  },
  {
    "id": "2e89e420125114366a4b1116507e34fe",
    "title": "挽知容州朝请陶公",
    "authorName": "罗一鹗",
    "authorId": "2e89e42012511436d1457b72d1457b72",
    "dynasty": "宋",
    "content": [
      "世亦多真士，当于晚节看。",
      "急流能勇退，袖手但旁观。",
      "凡卉随春尽，孤标耐岁寒。",
      "始终全所守，此事古来难。"
    ]
  },
  {
    "id": "2e89e420125114366a4b111695a4924f",
    "title": "挽知容州朝请陶公",
    "authorName": "罗一鹗",
    "authorId": "2e89e42012511436d1457b72d1457b72",
    "dynasty": "宋",
    "content": [
      "昔曾亲诲色，霜凛更春温。",
      "貌古心犹古，年尊德亦尊。",
      "顿惊生死隔，奈有典型存。",
      "愁绝飞丹旐，凭谁为返魂。"
    ]
  },
  {
    "id": "2e89e4201256618c6a2e76f3e9ac1a57",
    "title": "诗一首",
    "authorName": "晁宗悫",
    "authorId": "2e89e4201256618c54a367d6fc2c7c47",
    "dynasty": "宋",
    "content": [
      "鍊矿成金得宝珍，鍊情成性合天真。",
      "相逢此理交谈者，千百人中无一人。"
    ]
  },
  {
    "id": "2e89e420125764f93f5dac635d19aed9",
    "title": "郭将军庙",
    "authorName": "陈份",
    "authorId": "2e89e420125764f9d1457b72d1457b72",
    "dynasty": "宋",
    "content": [
      "天欲亡佗开汉境，将军英武契风云。",
      "远驱函谷三千骑，南下番禺十万军。",
      "自此河山消垒拒，至今民俗荷庸勋。",
      "后来扼腕征蛮者，禄重功轻不似君。"
    ]
  },
  {
    "id": "2e89e420125b364670268c51a4cee0ec",
    "title": "早春山行",
    "authorName": "郑莼",
    "authorId": "2e89e420125b3646d1457b72d1457b72",
    "dynasty": "宋",
    "content": [
      "山舍雨馀好，溪深万竹齐。",
      "客同春日出，鸟向谷风啼。",
      "澹泊云无着，崎岖路欲迷。",
      "由来能力疾，归踏夕阳低。"
    ]
  },
  {
    "id": "2e89e420127fe7054e5fcb5bcd3a5fff",
    "title": "建炎丞相成国吕忠穆公退老堂诗",
    "authorName": "胡邃",
    "authorId": "2e89e420127fe705d1457b72d1457b72",
    "dynasty": "宋",
    "content": [
      "名重功高服搢绅，精神图画在麒麟。",
      "去提黼扆还天子，归与园林作主人。",
      "三径松筠供啸傲，一堂风月替嚣尘。",
      "时平自有无穷事，谁解如公早退身。"
    ]
  },
  {
    "id": "2e89e420127fe7054e5fcb5bd1998bdf",
    "title": "建炎丞相成国吕忠穆公退老堂诗",
    "authorName": "胡邃",
    "authorId": "2e89e420127fe705d1457b72d1457b72",
    "dynasty": "宋",
    "content": [
      "戡定兵戈古所难，盛名何啻重于山。",
      "收身矢石征诛外，放意林泉杳霭间。",
      "曾是神龙犹解蛰，岂惟飞鸟会知还。",
      "上方当宁思元老，正恐询谋未许闲。"
    ]
  },
  {
    "id": "2e89e42012900b9be72d6a56f97526d6",
    "title": "连州大云洞",
    "authorName": "刘燧叔",
    "authorId": "2e89e42012900b9bd1457b72d1457b72",
    "dynasty": "宋",
    "content": [
      "试携杖屦作山行，一夜秋风桂子生。",
      "犀曳千章稠黛绿，鹅兼万点簇云英。",
      "长哦宾客珠玑句，敬仰濂溪日月名。",
      "我亦黄尘吹鬓者，频来心迹觉双清。"
    ]
  },
  {
    "id": "2e89e42012ac7857ce3a5564fb07b085",
    "title": "琅邪山清风亭",
    "authorName": "张泽",
    "authorId": "2e89e42012ac7857d1457b72d1457b72",
    "dynasty": "宋",
    "content": [
      "滁阳承乏多闲暇，时入山中访道安。",
      "何处披襟却烦暑，清风亭上久盘还。"
    ]
  },
  {
    "id": "2e89e42012b05bb09f3f8af76d4a12f9",
    "title": "乡饮酒唱和诗",
    "authorName": "童颐",
    "authorId": "2e89e42012b05bb0d1457b72d1457b72",
    "dynasty": "宋",
    "content": [
      "两轓来自殿东西，要使旴民习俗移。",
      "可但官条扶世教，更从乡饮叙伦彝。",
      "一堂礼乐情何厚，四面衣冠乐有仪。",
      "我老亦陪宾席后，蹒跚非据只心知。"
    ]
  },
  {
    "id": "2e89e42012b1c5abd196d2964e7f48e2",
    "title": "次逢原秋夜见寄",
    "authorName": "满执中",
    "authorId": "2e89e42012b1c5abd1457b72d1457b72",
    "dynasty": "宋",
    "content": [
      "病对园林万事空，肯将寂寞感涂穷。",
      "消磨壮愤诗书外，破碎闲愁笑傲中。",
      "霜苦乱虫清叫夜，梦寒孤竹冷敲风。",
      "思君别有悲秋意，不为南湖一钓篷。"
    ]
  },
  {
    "id": "2e89e42012b1c5ab87dc9dd04babebd1",
    "title": "石屏路",
    "authorName": "满执中",
    "authorId": "2e89e42012b1c5abd1457b72d1457b72",
    "dynasty": "宋",
    "content": [
      "石屏月如水，石壁云不动。",
      "闲中攲枕卧，天地同一梦。"
    ]
  },
  {
    "id": "2e89e42012b1c5aba0021b11b4ed9d26",
    "title": "明月溪",
    "authorName": "满执中",
    "authorId": "2e89e42012b1c5abd1457b72d1457b72",
    "dynasty": "宋",
    "content": [
      "月出溪水清，月落溪水黑。",
      "茫茫溪上人，笑与月为客。"
    ]
  },
  {
    "id": "2e89e42012b1c5ab18eda2300e673fd4",
    "title": "了了堂",
    "authorName": "满执中",
    "authorId": "2e89e42012b1c5abd1457b72d1457b72",
    "dynasty": "宋",
    "content": [
      "虚堂跨云巅，白云在林杪。",
      "绝顶不可穷，了了非了了。"
    ]
  },
  {
    "id": "2e89e42012b1c5ab808f22a47de46694",
    "title": "琅琊溪",
    "authorName": "满执中",
    "authorId": "2e89e42012b1c5abd1457b72d1457b72",
    "dynasty": "宋",
    "content": [
      "岩下桃花红，溪流碧如玉。",
      "逋翁隔云歌，不是人间曲。"
    ]
  },
  {
    "id": "2e89e42012b9f306e8fb140144647c56",
    "title": "题松风馆",
    "authorName": "郑魏珽",
    "authorId": "2e89e42012b9f306d1457b72d1457b72",
    "dynasty": "宋",
    "content": [
      "一壑萧然万里间，此身落得似云闲。",
      "蹁跹野鹤身同逸，来往樵人语不关。",
      "瑶草茂时春淡荡，乱溪交处水潺湲。",
      "偶怀知己携琴去，十里松风未出山。"
    ]
  },
  {
    "id": "2e89e42012cb2830e67b2db38a2be281",
    "title": "邑人张孝友亲殁庐墓六年有五色鸟集墓陇邑大夫张公侃旌其庐名其乡曰移风乡",
    "authorName": "徐洪",
    "authorId": "2e89e42012cb28301896a3bf5eac43ac",
    "dynasty": "宋",
    "content": [
      "孝友闻张仲，贻谋直到今。",
      "六年枯血泪，五色集祥禽。",
      "表此励颓俗，来兹生孝心。",
      "移风名不忝，茂宰意良深。"
    ]
  },
  {
    "id": "2e89e42012cec36be2fe103f25e3de7a",
    "title": "海棠",
    "authorName": "李定",
    "authorId": "2e89e42012cec36b883e881ba26398dc",
    "dynasty": "宋",
    "content": [
      "青帝行春信自专，精心知向海棠偏。",
      "不沾工部风骚力，犹占句芒造化权。",
      "倚槛半开红朵密，绕池初应翠枝连。",
      "谁人与拔栽琼苑，看与花王斗后先。"
    ]
  },
  {
    "id": "2e89e42012cec36bad12cd7cf113c4b6",
    "title": "和石扬休海棠",
    "authorName": "李定",
    "authorId": "2e89e42012cec36b883e881ba26398dc",
    "dynasty": "宋",
    "content": [
      "轻红如杏素遮梨，直似佳人照碧池。",
      "已是化工教艳绝，莫嫌青帝与开迟。",
      "烟滋绰约明双脸，雨借夭饶入四脂。",
      "西蜀有名须得地，琼林高压百花奇。"
    ]
  },
  {
    "id": "2e89e42012cec36b036e29c5edd37f98",
    "title": "琴溪",
    "authorName": "李定",
    "authorId": "2e89e42012cec36b883e881ba26398dc",
    "dynasty": "宋",
    "content": [
      "芳草茸茸衬马蹄，两陪宪节过琴溪。",
      "东风又属梨花月，膏雨新调燕子泥。",
      "邮舍亭空苍藓合，钓台人去暮云栖。",
      "此行不惮驱驰远，千里江山入品题。"
    ]
  },
  {
    "id": "2e89e42012cec36bbc713f186bae22e1",
    "title": "垂虹亭",
    "authorName": "李定",
    "authorId": "2e89e42012cec36b883e881ba26398dc",
    "dynasty": "宋",
    "content": [
      "一梦江湖三十年，青山隐隐水漫漫。",
      "当时把酒谁人在，回首重来独倚阑。"
    ]
  },
  {
    "id": "2e89e42012d2af8ff3f38a74eac1a20b",
    "title": "答子",
    "authorName": "王曙",
    "authorId": "2e89e42012d2af8f1ce927f8bdb106a0",
    "dynasty": "宋",
    "content": [
      "疏家子叹挥金后，御寇妻悲遗粟回。",
      "争似吾儿知止足，陶庐容膝早归来。"
    ]
  },
  {
    "id": "2e89e42012d2af8f6a2e76f3ac8fb5cf",
    "title": "诗一首",
    "authorName": "王曙",
    "authorId": "2e89e42012d2af8f1ce927f8bdb106a0",
    "dynasty": "宋",
    "content": [
      "枣花至小能成实，桑叶惟柔解吐丝。",
      "堪笑牡丹如斗大，不成一事只空枝。"
    ]
  },
  {
    "id": "2e89e42012d2af8f6a2e76f336636f07",
    "title": "诗一首",
    "authorName": "王曙",
    "authorId": "2e89e42012d2af8f1ce927f8bdb106a0",
    "dynasty": "宋",
    "content": [
      "凿龙苍翠照□川，白鸟平芜暮雨闲。",
      "一夕尘襟清似水，潺湲声里□□□。"
    ]
  },
  {
    "id": "2e89e42012d2af8f4ac32c3c9c513c8f",
    "title": "偶□",
    "authorName": "王曙",
    "authorId": "2e89e42012d2af8f1ce927f8bdb106a0",
    "dynasty": "宋",
    "content": [
      "□倚苍崖次第开，暂停征传一徘徊。",
      "人间万事皆如此，偶尔□胜特地来。"
    ]
  },
  {
    "id": "2e89e42012d84a7075c9f2521ea96652",
    "title": "投戴岷隐分教",
    "authorName": "姚寅",
    "authorId": "2e89e42012d84a70d1457b72d1457b72",
    "dynasty": "宋",
    "content": [
      "重席先生间世才，相逢青眼必须开。",
      "手遮红日汗如雨，不是雪中乘兴来。"
    ]
  },
  {
    "id": "2e89e42012d84a70377d961a3c6a82f0",
    "title": "养蚕行",
    "authorName": "姚寅",
    "authorId": "2e89e42012d84a70d1457b72d1457b72",
    "dynasty": "宋",
    "content": [
      "南村老婆头欲雪，晓傍墙阴采桑叶。我行其野偶见之，试问春蚕何日结。",
      "老婆敛手复低眉，未足四眠那知得。自从纸上扫青子，朝夕喂饲如婴儿。",
      "只今上筐十日许，食叶如风响如雨。夜深人静不敢眠，自绕床头逐饥鼠。",
      "又闻野祟能相侵，典衣买纸烧蚕神。一家心在阴雨里，只恐叶湿缫难匀。",
      "明朝满簇收银茧，轧轧车声快如剪。小姑促汤娘剥纰，嬉嬉始觉双眉展。",
      "缫成白雪不敢闲，锦上织成双凤团。天寒尺寸不得著，尽与乃翁输县官。",
      "君不见长安女儿嫩如水，十指不动衣罗绮。我曹辛苦徒尔耳，依旧绩麻冬日里。"
    ]
  },
  {
    "id": "2e89e42012f5a0fcac4baa36658ad19b",
    "title": "游玉岩",
    "authorName": "陈谨",
    "authorId": "2e89e42012f5a0fcd1457b72d1457b72",
    "dynasty": "宋",
    "content": [
      "预作重阳半日游，行厨望客属鳌头。",
      "樽前绿橘当时果，岭下清泉彻夜流。",
      "新竹未斑秋正好，晚禾才熟岁仍收。",
      "使君须尽登临兴，行捧天书未许留。"
    ]
  },
  {
    "id": "2e89e42012f5a0fcac4baa362c9b8925",
    "title": "游玉岩",
    "authorName": "陈谨",
    "authorId": "2e89e42012f5a0fcd1457b72d1457b72",
    "dynasty": "宋",
    "content": [
      "同向天岩最上游，诗翁来见九螭头。",
      "僧房为映川原好，野水空随岁月流。",
      "玉节朝天行日促，金风驱雨暮云收。",
      "已摹大字镌山骨，要与匡庐万古留。"
    ]
  },
  {
    "id": "2e89e42012f794e55d6e3b1d71a28bbc",
    "title": "冬",
    "authorName": "吴曾",
    "authorId": "2e89e42012f794e5d1457b72d1457b72",
    "dynasty": "宋",
    "content": [
      "看了青灯梦不成，东风辊雪落寒声。",
      "半生客里无穷恨，告诉梅花说到明。"
    ]
  },
  {
    "id": "2e89e42012f794e5d671029ed9d886eb",
    "title": "南湖诗上晁侍郎",
    "authorName": "吴曾",
    "authorId": "2e89e42012f794e5d1457b72d1457b72",
    "dynasty": "宋",
    "content": [
      "已将政事继龚黄，更与风光作主张。",
      "见说南湖桃与李，郡人今复比甘棠。"
    ]
  },
  {
    "id": "2e89e42012f794e5eaab6831dd4d6442",
    "title": "罗山",
    "authorName": "吴曾",
    "authorId": "2e89e42012f794e5d1457b72d1457b72",
    "dynasty": "宋",
    "content": [
      "儿时闻罗山，窟穴居神仙。",
      "念念每欲往，终为俗累牵。",
      "兹晨复何夕，风日媚晴暄。",
      "偶与二三子，径来践前言。",
      "崎岖涉冈涧，峭茜淩云烟。",
      "崖断或如泻，坡平俄若川。",
      "有泉何自来，但觉声涓涓。",
      "萦纡若蛇走，往注山腹田。",
      "徘徊一濯足，入袖风翩翩。",
      "俄登最高岭，中观屋数椽。",
      "嶙峋老石像，摩挲不记年。",
      "桃花破丛菅，一笑为嫣然。",
      "石屏与翠壁，拥从相后先。",
      "物色恣观览，万界满眼前。",
      "适问同游人，兹为第几天。",
      "不然何秀拔，不与众峰连。",
      "长安在何许，无乃落日边。",
      "十年苦抢攘，战血腥戈鋋。",
      "谁知尘外客，一壑能自专。",
      "徜徉得此乐，疑已飘飘然。",
      "兹游恐难再，迟留不能前。",
      "如何林间月，弄影明娟娟。",
      "催归犹恨早，正恐陵谷迁。",
      "到家追悔甚，誓将世务捐。",
      "却寻向来路，迹断难攀援。",
      "春雨正蒙密，涧水鸣潺湲。",
      "徘徊不可上，愧尔无仙缘。"
    ]
  },
  {
    "id": "2e89e420130d520878e312343780a0c8",
    "title": "奉陪蓬莱阁赏雪赋诗谨成二十四韵呈知府龙图侍郎",
    "authorName": "姚勔",
    "authorId": "2e89e420130d5208d1457b72d1457b72",
    "dynasty": "宋",
    "content": [
      "一气运转无时停，阴阳消长权相仍。",
      "不有栗烈谨闭固，安得生育万化兴。",
      "东南之土苦妍暖，大冬往往水不冰。",
      "有时草木自发泄，百虫不蛰飞蚊蝇。",
      "侍郎下车庶事饬，威行恩煦瞻风棱。",
      "宿奸窜伏善民裕，众强不敢暴与陵。",
      "刚柔设施既得理，律吕感召还相应。",
      "先春未腊已见雪，平地一色迷沟塍。",
      "寒华浩荡失舞鹤，逸势飘突回飞鹰。",
      "不惟尽扫氛祲息，便使岁善仓箱登。",
      "蓬莱高阁倚岩壑，下见群峦千万层。",
      "其间赋象不可数，一一焜耀光彩凝。",
      "会稽山水天下胜，于此更可穷夸矜。",
      "无风四面卷帘幕，坐上众客罗簪朋。",
      "分题行酒各壮浪，浩然万虑何泓澄。",
      "抽毫沓简公已赋，欲敌妙句谁其能。",
      "小生学力最卑弱，懦气郁郁唯填膺。",
      "往时徽之访安道，剡溪扁舟夜独乘。",
      "隐沦闲事至微小，史笔犹为千载称。",
      "岂如公今为侍从，器业天子之股肱。",
      "拥麾一方聊抚俗，瑞至应节如纠绳。",
      "处之庙堂燮天下，和气自足康黎蒸。",
      "良辰乐事固可纪，欲写但愧才弗胜。",
      "他年收拾入房策，岂独佳话口所腾。"
    ]
  },
  {
    "id": "2e89e420131ec4a47728e9fd4384cf7e",
    "title": "题妙庭观",
    "authorName": "孙绍远",
    "authorId": "2e89e420131ec4a4d1457b72d1457b72",
    "dynasty": "宋",
    "content": [
      "炉鼎丹飞又未还，不应忘却旧家山。",
      "玉笙馀韵君须听，只在环流松竹间。"
    ]
  },
  {
    "id": "2e89e4201324f6c7a0b08dd198739868",
    "title": "题汪水云诗卷",
    "authorName": "刘震祖",
    "authorId": "2e89e4201324f6c7d1457b72d1457b72",
    "dynasty": "宋",
    "content": [
      "高深妙语坐鬅鬙，花落茶烟夜雨灯。",
      "俗眼不知鹏化鴳，书痴何害墨成蝇。",
      "云泥梦觉空陈迹，桑海吟残嗅葛藤。",
      "剑吼洞庭朱顶急，归来城郭问云仍。"
    ]
  },
  {
    "id": "2e89e4201325f4fa6a2e76f38a568451",
    "title": "诗一首",
    "authorName": "黄溁",
    "authorId": "2e89e4201325f4fad1457b72d1457b72",
    "dynasty": "宋",
    "content": [
      "半浓半淡四山景，快雨快晴三月雷。",
      "桥影不随流水去，渔歌偏带夕阳来。"
    ]
  },
  {
    "id": "2e89e4201325f4fac41ff4d44b325564",
    "title": "题郑介夫祠",
    "authorName": "黄溁",
    "authorId": "2e89e4201325f4fad1457b72d1457b72",
    "dynasty": "宋",
    "content": [
      "当年不作南行客，他日应无北狩人。",
      "官似虱微言许大，肉如蚁饱道方伸。"
    ]
  },
  {
    "id": "2e89e420132f4e1d1116b91a2d4ab89c",
    "title": "游黄山",
    "authorName": "聂宗卿",
    "authorId": "2e89e420132f4e1dd1457b72d1457b72",
    "dynasty": "宋",
    "content": [
      "陟冈寻胜迹，小径绕危岑。",
      "高隐重云幕，闲游乱石林。",
      "因潜涤患水，如卧辟寒金。",
      "松老青姿怪，岩空紫气深。",
      "几宵惊客梦，半夜有猿吟。",
      "我本神仙裔，徘徊称道心。"
    ]
  },
  {
    "id": "2e89e4201340f2d6563464ca570899c9",
    "title": "笔架山",
    "authorName": "辛好礼",
    "authorId": "2e89e4201340f2d6d1457b72d1457b72",
    "dynasty": "宋",
    "content": [
      "清秋山水无不宜，笔架之峰天下奇。",
      "高蟠斗极鸟先却，幽测珠光龙未知。",
      "天清钟磬度霄转，月黑星河当户垂。",
      "却念浮丘应识我，满空风雨遴新诗。"
    ]
  },
  {
    "id": "2e89e42013433e40dd763370542be875",
    "title": "姑苏台同年会次袁说友韵",
    "authorName": "赵彦真",
    "authorId": "2e89e42013433e40208e43f0bb28868a",
    "dynasty": "宋",
    "content": [
      "杏园名胜与春违，落落晨星入望稀。",
      "百里我方欣际遇，二天公正许冯依。",
      "绣衣俱近云霄路，绮席聊分山水晖。",
      "已幸光华参末至，凤池行且看双飞。"
    ]
  },
  {
    "id": "2e89e42013458729083181615d2633ab",
    "title": "放隐斋落成寄鲁直九侄",
    "authorName": "黄序",
    "authorId": "2e89e42013458729d1457b72d1457b72",
    "dynasty": "宋",
    "content": [
      "直木皆先伐，轮囷却岁寒。",
      "时沾病者粟，倒著挂时冠。",
      "人乐观鱼尾，山斋跨马鞍。",
      "朝中乞佳句，留与子孙看。"
    ]
  },
  {
    "id": "2e89e420134ab29e6308ae124d12f127",
    "title": "题清芬阁",
    "authorName": "茹东济",
    "authorId": "2e89e420134ab29ed1457b72d1457b72",
    "dynasty": "宋",
    "content": [
      "舣棹叩朱门，雄飞处士村。",
      "诗名千古重，庙貌一方尊。",
      "绿水长溪阔，青山远岫昏。",
      "辞华谁善继，御史是曾孙。"
    ]
  },
  {
    "id": "2e89e420134cbae816f9cf30178d55cb",
    "title": "次韵张司法题郑少尹庭下绯桃",
    "authorName": "卫博",
    "authorId": "2e89e420134cbae8d1457b72d1457b72",
    "dynasty": "宋",
    "content": [
      "梅飘柳坠半春中，庭下绯英细作丛。",
      "刺眼定添新叶绿，伤心应似故园红。",
      "玄都怨感成尘事，石髓追游满地风。",
      "报答春光须作意，乱飘繁萼向晴空。"
    ]
  },
  {
    "id": "2e89e420134cbae82c0bd6a72f5219b4",
    "title": "张君请同次前韵速郑少尹赏桃",
    "authorName": "卫博",
    "authorId": "2e89e420134cbae8d1457b72d1457b72",
    "dynasty": "宋",
    "content": [
      "邂逅溪源一梦中，空馀罗袖叠春丛。",
      "生怜烟杏匀肌薄，不分江梅映肉红。",
      "要识临塘比西子，便须索酒对东风。",
      "随君拄杖敲门去，莫惜觥船一棹空。"
    ]
  },
  {
    "id": "2e89e420134cbae898824b175ea3ae41",
    "title": "十二月十七日病中立春",
    "authorName": "卫博",
    "authorId": "2e89e420134cbae8d1457b72d1457b72",
    "dynasty": "宋",
    "content": [
      "彩胜宫花闹九门，挽回和气入乾坤。",
      "未教柳树夸青眼，先与梅花作返魂。",
      "不见新蔬行节物，漫将一岁答春温。",
      "病躯可是能顽巧，偏发天公造化恩。"
    ]
  },
  {
    "id": "2e89e420134cbae897a129166d4785b5",
    "title": "次韵赠汪解元",
    "authorName": "卫博",
    "authorId": "2e89e420134cbae8d1457b72d1457b72",
    "dynasty": "宋",
    "content": [
      "迩来待诏溢金门，诧赋夸诗陋古文。",
      "独忿典谟诬旧注，直将尧舜望吾君。",
      "公车两吏催朝奏，乙牍中宸达夜分。",
      "且忍羁孤度残腊，行看汉殿赏凌云。"
    ]
  },
  {
    "id": "2e89e420134cbae80083f279277e9209",
    "title": "再次前韵送行",
    "authorName": "卫博",
    "authorId": "2e89e420134cbae8d1457b72d1457b72",
    "dynasty": "宋",
    "content": [
      "匆匆行役驻无因，缟纻相看足礼文。",
      "江阔孤舟谁伴我，夜阑尊酒独思君。",
      "离筵不用歌三叠，元夕重来月十分。",
      "更欲四方随孟子，此生安得化为云。"
    ]
  },
  {
    "id": "2e89e420134cbae8135683ba38ee384b",
    "title": "次韵汪解元留别",
    "authorName": "卫博",
    "authorId": "2e89e420134cbae8d1457b72d1457b72",
    "dynasty": "宋",
    "content": [
      "留别诗成语更酸，谁怜索米困长安。",
      "圣朝有意台莱咏，高士无嫌桂柏寒。",
      "闻道新书行入奏，少陪征棹慰馀欢。",
      "一封临召君须出，山色溪光不可餐。"
    ]
  },
  {
    "id": "2e89e420134cbae8d91d668f3ba7f27f",
    "title": "次韵赠汪解元行",
    "authorName": "卫博",
    "authorId": "2e89e420134cbae8d1457b72d1457b72",
    "dynasty": "宋",
    "content": [
      "平湖画鹢春无际，古寺名花色斩新。",
      "走马未同追胜处，出门翻作送行频。",
      "诗成转觉伤离绪，别去应烦说旧因。",
      "野店无人山月白，明朝尊酒更愁人。"
    ]
  },
  {
    "id": "2e89e420134cbae827d3ce8835911e2f",
    "title": "次韵酬大光见赠",
    "authorName": "卫博",
    "authorId": "2e89e420134cbae8d1457b72d1457b72",
    "dynasty": "宋",
    "content": [
      "十年踪迹并萍浮，今日行藏谩倚楼。",
      "明月相思淮水外，东风吹梦越江头。",
      "深深庭院惊春晚，淡淡莺花称客愁。",
      "记取追随休暇日，殷勤陶谢许同游。"
    ]
  },
  {
    "id": "2e89e420134cbae8a63c9100ab4c04f8",
    "title": "次韵谢王使君见赠二首",
    "authorName": "卫博",
    "authorId": "2e89e420134cbae8d1457b72d1457b72",
    "dynasty": "宋",
    "content": [
      "西江派别几经年，圣处骚人总未传。",
      "遗我骊珠三叹罢，乞君霞佩一翩然。",
      "自闻流水知音趣，苦厌秋虫傍耳煎。",
      "归去寒光惊蔀屋，明朝纸价溢都廛。"
    ]
  },
  {
    "id": "2e89e420134cbae8a63c9100a2f1f34f",
    "title": "次韵谢王使君见赠二首",
    "authorName": "卫博",
    "authorId": "2e89e420134cbae8d1457b72d1457b72",
    "dynasty": "宋",
    "content": [
      "功成刻楮谩三年，技拙空惭不可传。",
      "晚事韩门称弟子，终期幕府颂燕然。",
      "相看霜干寒犹在，未许兰膏明自煎。",
      "祭灶乞邻端有志，只愁多指费囷廛。"
    ]
  },
  {
    "id": "2e89e420134cbae80868f99cb69bf4e6",
    "title": "次吴国器韵",
    "authorName": "卫博",
    "authorId": "2e89e420134cbae8d1457b72d1457b72",
    "dynasty": "宋",
    "content": [
      "平生不作稻粱谋，身世江湖一舸浮。",
      "顾我方论天下事，喜君还向古人求。",
      "涂穷解识知津意，岁晚应甘短褐忧。",
      "便欲尽携书策卖，东家还许问邻不。"
    ]
  },
  {
    "id": "2e89e420134cbae82a584643cf9555ac",
    "title": "次何友直韵",
    "authorName": "卫博",
    "authorId": "2e89e420134cbae8d1457b72d1457b72",
    "dynasty": "宋",
    "content": [
      "野棠堤柳固依然，无奈轻寒湿暝烟。",
      "莺语匆匆无意绪，花时寂寂废诗篇。",
      "晓来洗出天容静，空外吹残雨脚连。",
      "春色便须同检校，已随流水半涓涓。"
    ]
  },
  {
    "id": "2e89e420134cbae8b2cab2c8a463a677",
    "title": "次韵王大光见赠",
    "authorName": "卫博",
    "authorId": "2e89e420134cbae8d1457b72d1457b72",
    "dynasty": "宋",
    "content": [
      "头角峥嵘冠八龙，相逢宛马昔从东。",
      "披怀一笑交情重，转眼三年世事空。",
      "浪迹偶登君子里，岁寒今见古人风。",
      "新诗欲报非琼玖，涉猎由来愧吕蒙。"
    ]
  },
  {
    "id": "2e89e420134cbae8458ac1c210761c60",
    "title": "春晴",
    "authorName": "卫博",
    "authorId": "2e89e420134cbae8d1457b72d1457b72",
    "dynasty": "宋",
    "content": [
      "柳梢梅子暗春城，深院谁家曲水横。",
      "海燕未来人斗草，野鸠相唤雨初晴。",
      "韶光纵好都来几，客抱如今作么生。",
      "风物不堪频检校，晓来花落半阶平。"
    ]
  },
  {
    "id": "2e89e420134cbae8a8c698e77a34b61d",
    "title": "次韵春日书怀",
    "authorName": "卫博",
    "authorId": "2e89e420134cbae8d1457b72d1457b72",
    "dynasty": "宋",
    "content": [
      "是非无遇不心亨，此道吾犹及老成。",
      "知己相逢须管鲍，传家各自叹韦平。",
      "幽居幸有箪瓢乐，高枕从看宇宙清。",
      "富贵傥来安足计，且应尊酒话平生。"
    ]
  },
  {
    "id": "2e89e420134cbae863d71ebb05a6b7d9",
    "title": "送江南闻秘校",
    "authorName": "卫博",
    "authorId": "2e89e420134cbae8d1457b72d1457b72",
    "dynasty": "宋",
    "content": [
      "胸中逸气凛横秋，欬唾珠玑落九州。",
      "堪叹群儿自相贵，如君百战未封侯。",
      "相逢不啻平生旧，一笑还从汗漫游。",
      "好去殷勤护行李，要看鲸海试吴钩。"
    ]
  },
  {
    "id": "2e89e420134cbae84256d6f9f0bf6c3c",
    "title": "过江上",
    "authorName": "卫博",
    "authorId": "2e89e420134cbae8d1457b72d1457b72",
    "dynasty": "宋",
    "content": [
      "失脚尘凡不易收，莫思冠佩裹狙猴。",
      "但逢司马心相许，便拟中郎赋远游。",
      "弱水蓬莱三万里，仙家日月八千秋。",
      "闻名径欲兹山稳，不学刘郎世外求。"
    ]
  },
  {
    "id": "2e89e420134cbae87946dadab19162b9",
    "title": "答吴子文",
    "authorName": "卫博",
    "authorId": "2e89e420134cbae8d1457b72d1457b72",
    "dynasty": "宋",
    "content": [
      "东游吴苑定何年，犹有佳名处处传。",
      "殆过百闻今果尔，相逢一笑两欣然。",
      "强藏燕石知君厚，试乞鸾胶为我煎。",
      "世上功名端易与，共期云翼跨芝廛。"
    ]
  },
  {
    "id": "2e89e420134cbae80c77fac6a60c887b",
    "title": "和人雪诗",
    "authorName": "卫博",
    "authorId": "2e89e420134cbae8d1457b72d1457b72",
    "dynasty": "宋",
    "content": [
      "白玉楼台近广寒，冷侵银海眩光翻。",
      "只应天上梨花老，聊作人间柳絮繁。",
      "庆卜有年先一白，喜随宽令到千门。",
      "使君浩兴怜诗酒，隽饮谁供五石尊。"
    ]
  },
  {
    "id": "2e89e420134cbae8931cec89af16e671",
    "title": "病中书怀",
    "authorName": "卫博",
    "authorId": "2e89e420134cbae8d1457b72d1457b72",
    "dynasty": "宋",
    "content": [
      "平生技拙笑屠龙，去国尤惭易道东。",
      "回望飞云亲舍下，不堪伏枕左书空。",
      "四方未了男儿志，一饭长怀国士风。",
      "怜我已深兄弟好，愿从之子客东蒙。"
    ]
  },
  {
    "id": "2e89e420134cbae8902a3ab560a8ef50",
    "title": "书怀",
    "authorName": "卫博",
    "authorId": "2e89e420134cbae8d1457b72d1457b72",
    "dynasty": "宋",
    "content": [
      "一剑西来又蒯缑，空馀逸气凛横秋。",
      "羁情正类南飞鹊，生事浑随万里鸥。",
      "岁晚已惊霜入屦，夜寒唯有月当楼。",
      "四方八表男儿志，留滞江干恐白头。"
    ]
  },
  {
    "id": "2e89e420134cbae8902a3ab5bb763cf8",
    "title": "书怀",
    "authorName": "卫博",
    "authorId": "2e89e420134cbae8d1457b72d1457b72",
    "dynasty": "宋",
    "content": [
      "万里江山一褐裘，十年踪迹并萍浮。",
      "囷禾谁展周郎指，负米长怀季路忧。",
      "书剑未酬平昔志，水云空结异乡愁。",
      "悠悠万事书空足，独立西风自点头。"
    ]
  },
  {
    "id": "2e89e420134cbae897917648bee1afe4",
    "title": "春日书怀",
    "authorName": "卫博",
    "authorId": "2e89e420134cbae8d1457b72d1457b72",
    "dynasty": "宋",
    "content": [
      "东风吹雨半斜斜，青草池塘忆谢家。",
      "池李山桃谩春色，伤心不见洛城花。"
    ]
  },
  {
    "id": "2e89e420134cbae8979176488af00053",
    "title": "春日书怀",
    "authorName": "卫博",
    "authorId": "2e89e420134cbae8d1457b72d1457b72",
    "dynasty": "宋",
    "content": [
      "人世逢春能几回，区区从使寸心灰。",
      "故园花柳应依旧，万里归思独上来。"
    ]
  },
  {
    "id": "2e89e420134cbae8078098d87f7e541c",
    "title": "送长寿黄主簿",
    "authorName": "卫博",
    "authorId": "2e89e420134cbae8d1457b72d1457b72",
    "dynasty": "宋",
    "content": [
      "黄郎千人英，凛凛霜松姿。",
      "邺侯三万卷，载复无遗辞。",
      "十年居太学，辛勤厌朝齑。",
      "词场事雄俊，傲睨深丛罴。",
      "再拜天子前，袍笏光陆离。",
      "朅来皖水滨，乐哉同襟期。",
      "顾我蓬之心，友娅惭非宜。",
      "朝来摆征衫，怅望当分携。",
      "君家闽海陬，去作楚郢归。",
      "大哉天宇间，会合固有时。",
      "丈夫志八表，曲士守一涯。",
      "锦衣行未暮，鸾桂先高枝。",
      "清润照冰玉，唱和共埙篪。",
      "行行得所诣，何必事町畦。",
      "寒江清无波，爱景摇窗扉。",
      "衮衮江上山，万象供品题。",
      "还登古石城，往和白雪诗。",
      "傥因西飞鸿，寄我长相思。"
    ]
  },
  {
    "id": "2e89e420134cbae84eb9e02d89bcbf5b",
    "title": "偶成杂意四首",
    "authorName": "卫博",
    "authorId": "2e89e420134cbae8d1457b72d1457b72",
    "dynasty": "宋",
    "content": [
      "清风被草木，岁岁蕃中园。",
      "佳荫欲翳空，擢秀何争妍。",
      "黄杨独咫尺，更说厄闰年。",
      "惜哉坚正姿，何独悭于天。"
    ]
  },
  {
    "id": "2e89e420134cbae84eb9e02d9ed8f359",
    "title": "偶成杂意四首",
    "authorName": "卫博",
    "authorId": "2e89e420134cbae8d1457b72d1457b72",
    "dynasty": "宋",
    "content": [
      "长松栽万年，必在千仞巅。",
      "卑哉蓬蒿间，斥鴳无高鶱。",
      "如何一杯水，活此横海鳣。",
      "谁能激沧溟，为子抟青天。"
    ]
  },
  {
    "id": "2e89e420134cbae84eb9e02d376316cb",
    "title": "偶成杂意四首",
    "authorName": "卫博",
    "authorId": "2e89e420134cbae8d1457b72d1457b72",
    "dynasty": "宋",
    "content": [
      "方朔出世士，挥斥隘八极。",
      "乃与优侏儒，饥饱同一食。",
      "调笑刘天子，绐之聊一剧。",
      "此意竟不传，无人子思侧。"
    ]
  },
  {
    "id": "2e89e420134cbae84eb9e02d7df8a872",
    "title": "偶成杂意四首",
    "authorName": "卫博",
    "authorId": "2e89e420134cbae8d1457b72d1457b72",
    "dynasty": "宋",
    "content": [
      "朝草百幅笺，暮草千函书。",
      "贵人肯首耳，一言蹑云衢。",
      "但见人因子，不见子亦如。",
      "梁间啸者谁，知是鬼揶揄。"
    ]
  },
  {
    "id": "2e89e420134cbae88fbffe0bdd41bbe6",
    "title": "送杨舒州",
    "authorName": "卫博",
    "authorId": "2e89e420134cbae8d1457b72d1457b72",
    "dynasty": "宋",
    "content": [
      "我昔怀军书，西行尽淮泗。",
      "是时敌方张，长江饮渴骑。",
      "憨将何一律，两地一朝弃。",
      "川原厌膏血，关山接烽燧。",
      "岿然舒子国，屹立干戈地。",
      "中有裤襦民，未可文法治。",
      "疮痍待良药，天子念循吏。",
      "谁厌承明直，雅是诗书帅。",
      "淮扬君肯薄，吾丘世寡二。",
      "正须烹鲜手，往述羡鱼意。",
      "前驱触炎热，弭节及凉吹。",
      "朝衙百吏散，闭閤有馀致。",
      "临州古云乐，此理敢轻议。",
      "近闻今单于，已遣朝正使。",
      "公师杜征南，郡得汉龚遂。",
      "里闾息愁叹，捍牧殆馀事。",
      "政成多暇日，寄我千金字。",
      "淮鱼秋正美，灊山日空翠。",
      "匹马不作难，为公十日醉。",
      "颇见有此客，要使州人记。"
    ]
  },
  {
    "id": "2e89e420134cbae8c580976ef7c49536",
    "title": "不寐",
    "authorName": "卫博",
    "authorId": "2e89e420134cbae8d1457b72d1457b72",
    "dynasty": "宋",
    "content": [
      "夜深耿不寐，鼻息闻比邻。",
      "家童亦倡酬，轰雷隐床漘。",
      "病夫默攲枕，愈觉展转频。",
      "天籁寂不闻，独此声轮囷。",
      "悬知鼾睡夫，定非识字人。",
      "不然事纷纠，岂得全其真。",
      "世上学书儿，颇结烦恼因。",
      "多识一丁字，便欲了八垠。",
      "谁甘冻龟缩，竞作寒螀呻。",
      "今日为何时，酣寝图安身。",
      "往往中夜兴，起舞徒逡巡。",
      "大哉出世士，天地衾枕均。",
      "首压西山巅，气盖北海滨。",
      "死生一梦觉，寒暑同屈伸。",
      "时于两踵间，出息疑氤氲。",
      "蝴蝶亦翩翻，客主谁疏亲。",
      "譬如善饮人，号呶观众宾。",
      "又如富家翁，经营笑弥贫。",
      "优游木雁际，卒岁谁斧斤。",
      "问我无眼禅，答君妙入神。",
      "我亦起洗盏，软脚长安春。",
      "垂我大鹏翼，脂我神马轮。",
      "未经华胥国，聊追葛天民。",
      "梦回复惘然，唤起啼丛榛。"
    ]
  },
  {
    "id": "2e89e420134cbae8d504eedf0b2529d6",
    "title": "二猫诗",
    "authorName": "卫博",
    "authorId": "2e89e420134cbae8d1457b72d1457b72",
    "dynasty": "宋",
    "content": [
      "地偏人迹希，斋厨冷如刷。",
      "老僧挑野菜，岂识腥与血。",
      "饥鼠知自迁，畜猫竟徒设。",
      "我来客南斋，盘餐稍罗列。",
      "烹炮愧寡鲜，弃置谢琐屑。",
      "二猫亦慕膻，媻跚事争啮。",
      "小儿强解事，叱逐加撞㧙。",
      "尺棰未去手，二猫复及闑。",
      "惩羹肯吹齑，废食未因噎。",
      "小儿恚猫痴，提耳当割切。",
      "谢儿儿勿嗔，我曹更痴绝。",
      "要之等为口，已矣莫中热。"
    ]
  },
  {
    "id": "2e89e420134cbae8163a1554e84f1983",
    "title": "题安流亭",
    "authorName": "卫博",
    "authorId": "2e89e420134cbae8d1457b72d1457b72",
    "dynasty": "宋",
    "content": [
      "剑潭百尺深，中有神物蟠。",
      "东流并山脚，凿凿穿巑岏。",
      "广拟一苇航，声战两耳寒。",
      "异哉黄头郎，放棹随飞湍。",
      "势若从天来，千仞转一圜。",
      "百里不及眴，孰与岭道难。",
      "长篙信敏手，岸石如剑攒。",
      "江头惮瘏痡，谁不谋所安。",
      "嗟嗟彼征夫，遭时弃师干。",
      "不裹马革中，来葬鱼腹间。",
      "壮士等死耳，此命良辛酸。",
      "仆夫第知免，笑言杂悲欢。",
      "宁知利害涂，倚伏如毫端。",
      "岂无跛男子，不救为可叹。",
      "晏安有鸩毒，怀哉宜鉴观。"
    ]
  },
  {
    "id": "2e89e420134cbae80ff661828b3eb86b",
    "title": "醉歌行",
    "authorName": "卫博",
    "authorId": "2e89e420134cbae8d1457b72d1457b72",
    "dynasty": "宋",
    "content": [
      "软沙挟径草微微，画堂甲帐光流离。",
      "堂外花骢玛瑙羁，传呼直到黄金墀。",
      "黄金墀下班如剪，苍槐不动蟠蛟螭。",
      "出门胆落金吾将，归去泣走铜山儿。",
      "河龙供鲤桂为醑，御厨珍送丝络垂。",
      "乾坤整顿万事了，蹴踏四海乘丹梯。",
      "丈夫生时重意气，胡为到处潜伤悲。",
      "乡里小儿狐白腋，五陵豪客颠倒衣。",
      "酒酣耳热歌浩荡，挥斥八极隘九围。",
      "投戈却日日不住，焚膏尚卜升朝曦。",
      "君看博浪沙中客，圯下偷生天地窄。",
      "相期要看后五日，路逢莫问前一著。"
    ]
  },
  {
    "id": "2e89e420134cbae811c38a26ba879f62",
    "title": "赠王君用求画小屏",
    "authorName": "卫博",
    "authorId": "2e89e420134cbae8d1457b72d1457b72",
    "dynasty": "宋",
    "content": [
      "先生本是谈天口，云梦胸中吞八九。",
      "一丘一壑未忘情，得之于心应之手。",
      "分裂玄圃翻潇湘，鬼神夜泣蛟龙藏。",
      "兴来八极眇挥洒，陵夺万象归微茫。",
      "十日一水五日石，千年王宰今相识。",
      "已知相识意相亲，异时直恐空相忆。",
      "跨鲸挟矢沧海游，袖无赑屃无乃羞。",
      "促迫能事吾岂敢，激昂浩兴君应酬。",
      "崩崖压床浪翻屋，咫尺端将万里蹙。",
      "我生有意水石间，枕漱须君一屏足。"
    ]
  },
  {
    "id": "2e89e420134cbae841cc3d60ae5e3aa7",
    "title": "送齐六归石城",
    "authorName": "卫博",
    "authorId": "2e89e420134cbae8d1457b72d1457b72",
    "dynasty": "宋",
    "content": [
      "春衫快马君来时，寒江稳泛君今归。",
      "人生聚散定何许，怅望十年三别离。",
      "忆昔见君石城下，杂佩瑶瑜间兰麝。",
      "三年一鸣惊倒人，欲和薰风奏韶夏。",
      "翰林主人子墨卿，文章意气飘朝云。",
      "君归但扫三千牍，后会却揖贤书登。",
      "离离漠漠霜芜没，江上阴风搅寒日。",
      "不用长吟河畔草，与君且尽杯中物。"
    ]
  },
  {
    "id": "2e89e42013542d9160d360adade73bfa",
    "title": "次杨梦锡雪后古梅正芳韵兼呈李史君",
    "authorName": "常不轻",
    "authorId": "2e89e42013542d91d1457b72d1457b72",
    "dynasty": "宋",
    "content": [
      "郭相谋深古来少，词翰升堂为君扫。",
      "忆君诵诗神凛然，相逢苦觉人情好。",
      "歌词自作风格老，百壶且试开怀抱。",
      "皂盖能忘折野梅，浣花溪里花饶笑。"
    ]
  },
  {
    "id": "2e89e4201356dfe477601bce81e77cc7",
    "title": "菊岩",
    "authorName": "叶师文",
    "authorId": "2e89e4201356dfe4d1457b72d1457b72",
    "dynasty": "宋",
    "content": [
      "东风红紫过千千，独着黄衣不敢先。",
      "万仞峰头今一萼，别无花木可秋天。"
    ]
  },
  {
    "id": "2e89e420136b615d3180e5e6e49e9bc3",
    "title": "浮丘庙",
    "authorName": "陈巨川",
    "authorId": "2e89e420136b615dd1457b72d1457b72",
    "dynasty": "宋",
    "content": [
      "浮丘羽化几经年，千仞青溪有洞天。",
      "丹灶石床依旧在，云深何处问神仙。"
    ]
  },
  {
    "id": "2e89e420136e2042336db6450982d571",
    "title": "挽故知容州朝请陶公章二首",
    "authorName": "危骖",
    "authorId": "2e89e420136e2042d1457b72d1457b72",
    "dynasty": "宋",
    "content": [
      "今代平塘老，前身靖节翁。",
      "直心行杲日，清德照寒空。",
      "乐道箪瓢外，归真躯壳中。",
      "政应高扁墓，百世使闻风。"
    ]
  },
  {
    "id": "2e89e420136e2042336db64541c76807",
    "title": "挽故知容州朝请陶公章二首",
    "authorName": "危骖",
    "authorId": "2e89e420136e2042d1457b72d1457b72",
    "dynasty": "宋",
    "content": [
      "巴陵三载掾，太半并棠阴。",
      "仆守濂溪训，公推靖献心。",
      "迨更深夜箦，茹纳惜时金。",
      "引领西山路，天风泪满襟。"
    ]
  },
  {
    "id": "2e89e420137c87760b51141b5feb7c67",
    "title": "废宫",
    "authorName": "陶应雷",
    "authorId": "2e89e420137c8776d1457b72d1457b72",
    "dynasty": "宋",
    "content": [
      "雨坏宫墙蔓草多，自披荒棘认铜驼。",
      "旧家游女知亡国，不唱春风缓缓歌。"
    ]
  },
  {
    "id": "2e89e420137c877624138909f0a05ca1",
    "title": "古诗二首",
    "authorName": "陶应雷",
    "authorId": "2e89e420137c8776d1457b72d1457b72",
    "dynasty": "宋",
    "content": [
      "晨选期门士，大猎南山阳。",
      "白日照旌旗，咫尺临清光。",
      "之子才且武，结发在戎行。",
      "控弮拉罴虎，馀勇殊未央。",
      "回车宴五柞，举烽令行觞。",
      "禾黍被中野，松柏生高冈。",
      "借问何所思，所思在冀方。",
      "彼美冀方士，安得同翱翔。",
      "峨峨切云冠，奕奕夫容剑。",
      "扬扬徒旅繁，济济驾紫燕。",
      "行行向双阙，去上未央殿。",
      "君明臣亦良，四海皆清晏。",
      "斋房多灵芝，郊薮凤凰见。",
      "群臣亦何为，称功劝封禅。",
      "中夜整冠带，览彼明月光。",
      "屏营不能寐，忧心独怦怦。",
      "危坐待月发，牵牛直南荣。",
      "盈庭树兰蕙，芬香日凋零。",
      "客行随所适，感物怀故乡。",
      "朝发雁门道，夕入兰台宫。",
      "佳宾会若云，列鼎吹笙簧。",
      "终岁极燕乐，保己有馀庆。"
    ]
  },
  {
    "id": "2e89e420137c877624138909bcbd8c09",
    "title": "古诗二首",
    "authorName": "陶应雷",
    "authorId": "2e89e420137c8776d1457b72d1457b72",
    "dynasty": "宋",
    "content": [
      "仙人降瑶席，风露清坛场。",
      "朗咏玉书文，遥上绿云章。",
      "阊阖启中夜，五色垂景光。",
      "霓旌导绛节，授以长生方。",
      "湛然守中扃，不迎亦不将。",
      "琼浆酌天和，玉芝茹春香。",
      "手种蟠桃花，坐待三千霜。",
      "相从广成子，鸾鹄参翱翔。"
    ]
  },
  {
    "id": "2e89e420137db31da6e072b5d01b18ba",
    "title": "述怀",
    "authorName": "何宏中",
    "authorId": "2e89e420137db31ddb2b41822ec017c1",
    "dynasty": "宋",
    "content": [
      "马革盛尸每恨迟，西山饿踣更何辞。",
      "姓名不到中兴历，付与皇天后土知。"
    ]
  },
  {
    "id": "2e89e42013925dedf33391fc6b381c06",
    "title": "游大涤",
    "authorName": "姚舜元",
    "authorId": "2e89e42013925dedd1457b72d1457b72",
    "dynasty": "宋",
    "content": [
      "此是名山第一宫，仙人何在独遗踪。",
      "玲珑两洞通玄境，突兀一山为柱峰。",
      "水泛红云出幽谷，风吹苍雪落长松。",
      "何时觅得人间暇，遍踏烟岚翠万重。"
    ]
  },
  {
    "id": "2e89e42013b06e9d24ec777b5c9018c1",
    "title": "次唐彦猷顾亭林韵",
    "authorName": "汪思温",
    "authorId": "2e89e42013b06e9d062ddb6ca8240cb8",
    "dynasty": "宋",
    "content": [
      "云间更深处，独见古人居。",
      "想像风猷远，荒寒景物疏。",
      "书成千卷帙，往事一邱墟。",
      "唯有清名在，流行百岁馀。"
    ]
  },
  {
    "id": "2e89e42013b06e9d4b3956a0b4695cd4",
    "title": "和潘良贵题明州三江亭韵",
    "authorName": "汪思温",
    "authorId": "2e89e42013b06e9d062ddb6ca8240cb8",
    "dynasty": "宋",
    "content": [
      "危亭耸观与云侵，胜概何劳杖屦寻。",
      "回合江山真有意，去来鸥鹭本无心。",
      "欢声洋溢均千里，好句清新抵万金。",
      "四海倚需经济手，岂容长对白头吟。"
    ]
  },
  {
    "id": "2e89e42013b338627d49ab63951a0fbc",
    "title": "楚萍歌",
    "authorName": "彭大年",
    "authorId": "2e89e42013b33862d1457b72d1457b72",
    "dynasty": "宋",
    "content": [
      "云梦青丘蟠楚薮，萍实江边大如斗。",
      "故垒摧颓百战馀，旧事流传千载后。",
      "青崖半裂玄猿吼，空坡突过黄狐走。",
      "山深落日少人行，寂寞鸣蜩在高柳。",
      "湖江入梦倏三年，慰我漂零一杯酒。",
      "群盗虽降汉赤眉，故侯惯作秦黔首。"
    ]
  },
  {
    "id": "2e89e42013ce78da2673734f1f1c17e2",
    "title": "燕",
    "authorName": "林石涧",
    "authorId": "2e89e42013ce78dad1457b72d1457b72",
    "dynasty": "宋",
    "content": [
      "年年因社到，海阔翅飞低。",
      "故国伤新别，空梁忆旧栖。",
      "暮帘疏竹雨，春岸落花泥。",
      "红线今何在，香愁满绣闺。"
    ]
  },
  {
    "id": "2e89e42013ce78da043132b4a2b72f5e",
    "title": "送友人西上",
    "authorName": "林石涧",
    "authorId": "2e89e42013ce78dad1457b72d1457b72",
    "dynasty": "宋",
    "content": [
      "祖席歌云散，春风助马飞。",
      "到京三月尽，为客几时归。",
      "雨驿梨花瘦，烟村荻笋肥。",
      "倚门有慈母，莫负老莱衣。"
    ]
  },
  {
    "id": "2e89e42013ce78da28c31e03ddfe9c45",
    "title": "潮后",
    "authorName": "林石涧",
    "authorId": "2e89e42013ce78dad1457b72d1457b72",
    "dynasty": "宋",
    "content": [
      "潮后菰蒋半带泥，隔林遥听午时鸡。",
      "江天漠漠云帆远，野日荒荒春鸟啼。",
      "石壁倒垂枯树老，沙田平接乱山低。",
      "经行好处须摹取，收入诗囊付小奚。"
    ]
  },
  {
    "id": "2e89e42013ce78da5beec1c415d077ff",
    "title": "月夜溪行怀富沙友",
    "authorName": "林石涧",
    "authorId": "2e89e42013ce78dad1457b72d1457b72",
    "dynasty": "宋",
    "content": [
      "溪光清浅碎琼瑶，杨柳风柔酒渐消。",
      "犹忆去年今夜月，照人同上水西桥。"
    ]
  },
  {
    "id": "2e89e42013ce78dab16bf77429354d76",
    "title": "雪中怀槐坡丹品",
    "authorName": "林石涧",
    "authorId": "2e89e42013ce78dad1457b72d1457b72",
    "dynasty": "宋",
    "content": [
      "昔同诗伴结清游，乱折梅花当酒筹。",
      "十二阑干风雪里，玉人扶醉下西楼。"
    ]
  },
  {
    "id": "2e89e42013ce78da508b813c981bd7e9",
    "title": "杂咏",
    "authorName": "林石涧",
    "authorId": "2e89e42013ce78dad1457b72d1457b72",
    "dynasty": "宋",
    "content": [
      "蓂荚阶前日月飞，羹墙惆怅望尧眉。",
      "三千年笑巢由错，不见勋华揖逊时。"
    ]
  },
  {
    "id": "2e89e42013ce78da3d6888be049e6815",
    "title": "戏笔",
    "authorName": "林石涧",
    "authorId": "2e89e42013ce78dad1457b72d1457b72",
    "dynasty": "宋",
    "content": [
      "碧云芳草两悠悠，望断天涯此倚楼。",
      "莫遣闲愁似江海，潮生潮落几时休。"
    ]
  },
  {
    "id": "2e89e42013cedcad1d9bf623d10ea37e",
    "title": "落梅",
    "authorName": "王时叙",
    "authorId": "2e89e42013cedcadd1457b72d1457b72",
    "dynasty": "宋",
    "content": [
      "廿年作伴是相知，每岁花开红满枝。",
      "可惜一朝零落尽，暗香疏影问谁之。"
    ]
  },
  {
    "id": "2e89e42013cedcad6ac8295f177dd0b8",
    "title": "惜母山新路词",
    "authorName": "王时叙",
    "authorId": "2e89e42013cedcadd1457b72d1457b72",
    "dynasty": "宋",
    "content": [
      "惜母山前龙女祠，画船送客黄金卮。",
      "从他坐唱阳关曲，只唱新开石路词。"
    ]
  },
  {
    "id": "2e89e42013cedcad267fc52d7fcc139f",
    "title": "题图南像",
    "authorName": "王时叙",
    "authorId": "2e89e42013cedcadd1457b72d1457b72",
    "dynasty": "宋",
    "content": [
      "西华山中爱睡臣，何曾睡过百年春。",
      "争如警枕惺惺者，终作乾坤不朽人。"
    ]
  },
  {
    "id": "2e89e42013d11d3a28269eb1ffe06577",
    "title": "苦雪",
    "authorName": "薛师鲁",
    "authorId": "2e89e42013d11d3a9adeb82f0f1731ca",
    "dynasty": "宋",
    "content": [
      "六出夫何甚，经旬散野堂。",
      "喜心翻作厌，瑞物恐为殃。",
      "岁晚思新火，天寒望太阳。",
      "荒村风雪里，赖有隔年粮。"
    ]
  },
  {
    "id": "2e89e42013d11d3a0d9c75f9bfc1e275",
    "title": "过王处士竹庄",
    "authorName": "薛师鲁",
    "authorId": "2e89e42013d11d3a9adeb82f0f1731ca",
    "dynasty": "宋",
    "content": [
      "临流结屋植琅玕，中有高人咏考槃。",
      "一曲秋烟青欲滴，满林春雨翠堪看。",
      "山僧过乞归云杖，渔父来分钓月竿。",
      "千古王猷惟此癖，但知此外别无欢。"
    ]
  },
  {
    "id": "2e89e42013d6802570ee0f32d90231c2",
    "title": "题金鳌山如画轩",
    "authorName": "潘朝英",
    "authorId": "2e89e42013d68025d1457b72d1457b72",
    "dynasty": "宋",
    "content": [
      "古木摇阴绿插空，梵宫寂寞草髼松。",
      "可怜昔日掀天事，曾对君王跨六龙。"
    ]
  },
  {
    "id": "2e89e42013d6802570ee0f32cf714070",
    "title": "题金鳌山如画轩",
    "authorName": "潘朝英",
    "authorId": "2e89e42013d68025d1457b72d1457b72",
    "dynasty": "宋",
    "content": [
      "春潮暮落海门山，百艇齐飞牡蛎滩。",
      "分得鱼虾归野市，满江鸥鹭夕阳闲。"
    ]
  },
  {
    "id": "2e89e42013d6802570ee0f3238ce294a",
    "title": "题金鳌山如画轩",
    "authorName": "潘朝英",
    "authorId": "2e89e42013d68025d1457b72d1457b72",
    "dynasty": "宋",
    "content": [
      "乱壑收云接涨澜，一天风露夜漫漫。",
      "金鳌不动涵坤轴，海月腾空万宇寒。"
    ]
  },
  {
    "id": "2e89e42013d6802570ee0f3203ea853f",
    "title": "题金鳌山如画轩",
    "authorName": "潘朝英",
    "authorId": "2e89e42013d68025d1457b72d1457b72",
    "dynasty": "宋",
    "content": [
      "倦客登临力已疲，高僧故索小窗诗。",
      "江山最好君知否，春去秋来烟雨时。"
    ]
  },
  {
    "id": "2e89e42013f4b1089e5127df6f2d8f12",
    "title": "题大安铺",
    "authorName": "赵善扛",
    "authorId": "2e89e42013f4b108f7f580e1d1457b72",
    "dynasty": "宋",
    "content": [
      "行役何时歇，崇安复大安。",
      "已惊桥壹线，更畏岭千盘。",
      "过雨吹烟碧，近风落叶丹。",
      "僧闲吾每羡，今日共蹒跚。"
    ]
  },
  {
    "id": "2e89e42013f4b1084d8b3bd09b01a733",
    "title": "春辞",
    "authorName": "赵善扛",
    "authorId": "2e89e42013f4b108f7f580e1d1457b72",
    "dynasty": "宋",
    "content": [
      "碧落初明月未收，露华香滴杏梢头。",
      "玉阑干外东风暖，人在重云第几楼。"
    ]
  },
  {
    "id": "2e89e42013f4b108cb5ffddf5d488fb5",
    "title": "瑞云雀偈",
    "authorName": "赵善扛",
    "authorId": "2e89e42013f4b108f7f580e1d1457b72",
    "dynasty": "宋",
    "content": [
      "日日飞鸣宣妙旨，幻华起灭复何疑。",
      "可怜多少风尘客，去去来来只自欺。"
    ]
  },
  {
    "id": "2e89e42013fac164d9a39dae193424ce",
    "title": "麻姑山",
    "authorName": "许抗",
    "authorId": "2e89e42013fac164d1457b72d1457b72",
    "dynasty": "宋",
    "content": [
      "数里岧峣落日西，更高高处种灵芝。",
      "危峰受雪春归晚，怪石留云雨到迟。",
      "仙鹿避人眠浅径，野禽窥果啄残枝。",
      "待应俗格消磨尽，重建瑶台旧路岐。"
    ]
  },
  {
    "id": "2e89e42013fac164b1c6374fb07b5dd1",
    "title": "西池清晖亭",
    "authorName": "许抗",
    "authorId": "2e89e42013fac164d1457b72d1457b72",
    "dynasty": "宋",
    "content": [
      "亭号清晖阚碧涟，半连村落半神仙。",
      "青山剩得云间日，明月饶分水底天。"
    ]
  },
  {
    "id": "2e89e42013ff6278d07c16da15f14201",
    "title": "题相思铺壁",
    "authorName": "令狐挺",
    "authorId": "2e89e42013ff6278860320beb4d168b4",
    "dynasty": "宋",
    "content": [
      "谁把相思号此河，塞垣车马往来多。",
      "只应自古征人泪，洒向空川作浪波。"
    ]
  },
  {
    "id": "2e89e42014012843fbad1042fa372a8a",
    "title": "武陵溪",
    "authorName": "杨川",
    "authorId": "2e89e42014012843d1457b72d1457b72",
    "dynasty": "宋",
    "content": [
      "武溪控扼五溪徭，路入京城万国朝。",
      "石匮雄排沅水势，浮国高耸接云霄。",
      "丹砂井涌三泉脉，玉带河横六画桥。"
    ]
  },
  {
    "id": "2e89e4201403429a744415d92765f759",
    "title": "吏隐堂",
    "authorName": "刘舜臣",
    "authorId": "2e89e4201403429ad1457b72d1457b72",
    "dynasty": "宋",
    "content": [
      "事因地僻方知少，官得公馀始信闲。",
      "且喜诗同文史乐，不须身与利名关。"
    ]
  },
  {
    "id": "2e89e420141746e7b85962778cd542fe",
    "title": "赠",
    "authorName": "慕容彦逢",
    "authorId": "2e89e420141746e731857b440eec27c4",
    "dynasty": "宋",
    "content": [
      "仪比公槐峻，恩分将钺华。",
      "楚诗能教子，沛易自名家。",
      "较艺联千佛，藏书阅五车。",
      "风猷齐往哲，岂谓史臣夸。"
    ]
  },
  {
    "id": "2e89e420141746e7c1ac2e03f1e15a93",
    "title": "挽赠开府仪同三司朱公二首",
    "authorName": "慕容彦逢",
    "authorId": "2e89e420141746e731857b440eec27c4",
    "dynasty": "宋",
    "content": [
      "戚畹联荣久，三朝慕遇隆。",
      "身虽居宠贵，志益守谦冲。",
      "闻誉扬中外，哀荣备始终。",
      "新阡标氏族，官是汉仪同。"
    ]
  },
  {
    "id": "2e89e420141746e7c1ac2e039d143f94",
    "title": "挽赠开府仪同三司朱公二首",
    "authorName": "慕容彦逢",
    "authorId": "2e89e420141746e731857b440eec27c4",
    "dynasty": "宋",
    "content": [
      "襄事涓辰吉，华旌拂晓参。",
      "车舆尊广陌，宅兆指遥岑。",
      "寂寂泉扃閟，冥冥隧路深。",
      "堪伤纯孝子，挥泪血沾襟。"
    ]
  },
  {
    "id": "2e89e420141746e777864b77187e9896",
    "title": "挽秘阁校理知湖州余使君二首",
    "authorName": "慕容彦逢",
    "authorId": "2e89e420141746e731857b440eec27c4",
    "dynasty": "宋",
    "content": [
      "桂籍冠群英，惊人在一鸣。",
      "溯风淹鹢路，击水失鹏程。",
      "已协三刀梦，空嗟五鼓声。",
      "惟应文苑传，不愧史臣评。"
    ]
  },
  {
    "id": "2e89e420141746e777864b77a859885a",
    "title": "挽秘阁校理知湖州余使君二首",
    "authorName": "慕容彦逢",
    "authorId": "2e89e420141746e731857b440eec27c4",
    "dynasty": "宋",
    "content": [
      "惟昔都门别，于今岁屡更。",
      "周旋如昨日，慷慨叙平生。",
      "短牍方传鲤，长歌未报琼。",
      "仁贤何太啬，此理信谁明。"
    ]
  },
  {
    "id": "2e89e420141746e7e193b445f3005ae5",
    "title": "恭和元日受宝诗二首",
    "authorName": "慕容彦逢",
    "authorId": "2e89e420141746e731857b440eec27c4",
    "dynasty": "宋",
    "content": [
      "圣主规模冠百王，考兹秦宝欲更张。",
      "玉因天授来殊域，工与神谋轶旧章。",
      "群辟竦观称万寿，广廷昭受袭多祥。",
      "宸慈特纪千龄遇，诗似奎躔夜吐光。"
    ]
  },
  {
    "id": "2e89e420141746e7e193b4453abce2c2",
    "title": "恭和元日受宝诗二首",
    "authorName": "慕容彦逢",
    "authorId": "2e89e420141746e731857b440eec27c4",
    "dynasty": "宋",
    "content": [
      "层墀班序列华绅，万岁声中八宝陈。",
      "映日浮筠盈黼座，如虹佳气绕枫宸。",
      "珍符休显光图牒，惠泽汪洋浃士民。",
      "天佑圣神方锡羡，从兹诸福与诗新。"
    ]
  },
  {
    "id": "2e89e420141746e72cfdba5b32e39f23",
    "title": "恭和御制回銮诗二首",
    "authorName": "慕容彦逢",
    "authorId": "2e89e420141746e731857b440eec27c4",
    "dynasty": "宋",
    "content": [
      "日转蓬瀛诏跸归，晚阴风色倍清微。",
      "从教小雨沾花润，不放纤尘傍辇飞。",
      "万井欢心陪盛观，盈涂嘉颂纪鸿徽。",
      "时和岁稔民同乐，古昔升平似此稀。"
    ]
  },
  {
    "id": "2e89e420141746e72cfdba5b80578a79",
    "title": "恭和御制回銮诗二首",
    "authorName": "慕容彦逢",
    "authorId": "2e89e420141746e731857b440eec27c4",
    "dynasty": "宋",
    "content": [
      "十万宫花簇马归，宜秋门道晚阴微。",
      "云随香雾相萦去，尘傍珠鞯不敢飞。",
      "盛事传为尧壤颂，薰风催入舜琴徽。",
      "年年池苑春如许，天子持盈燕幸稀。"
    ]
  },
  {
    "id": "2e89e420141746e707b61c54848d2392",
    "title": "恭和御制幸池诗",
    "authorName": "慕容彦逢",
    "authorId": "2e89e420141746e731857b440eec27c4",
    "dynasty": "宋",
    "content": [
      "乘时游豫属皇明，芝盖重临太液清。",
      "鹓鹭旧臣称寿斝，鱼龙嘉戏出仙瀛。",
      "长堤映柳千门启，翠水涵空一鉴平。",
      "天意自同民意乐，无知草木解欣荣。"
    ]
  },
  {
    "id": "2e89e420141746e71d87b7504149d808",
    "title": "恭和御赐阳德观碧桃溪新竹诗",
    "authorName": "慕容彦逢",
    "authorId": "2e89e420141746e731857b440eec27c4",
    "dynasty": "宋",
    "content": [
      "三千迸箨拂朝云，想见坤祇夜骏奔。",
      "嶰谷抡材闻古帝，桃溪呈瑞属神孙。",
      "如犀亟应丝纶命，带粉初萦雨露痕。",
      "欲测九重宸算永，会须亿万数灵根。"
    ]
  },
  {
    "id": "2e89e420141746e77a6a435e7d1f25db",
    "title": "恭和御制朵楼特宴之什",
    "authorName": "慕容彦逢",
    "authorId": "2e89e420141746e731857b440eec27c4",
    "dynasty": "宋",
    "content": [
      "东阙岧峣宴特颁，楼前宝烛万星寒。",
      "鼓声泛乐鼍灵震，炉篆回风翠凤盘。",
      "积有嘉祥占岁稔，宠因芳夕庆时安。",
      "厌厌既醉君恩重，归路繁华缓辔看。"
    ]
  },
  {
    "id": "2e89e420141746e729751cff8c6b7c31",
    "title": "次韵祝通直甘露诗二首",
    "authorName": "慕容彦逢",
    "authorId": "2e89e420141746e731857b440eec27c4",
    "dynasty": "宋",
    "content": [
      "圣心天意两无违，露洒文昌若应机。",
      "甘自蜜房分瑞液，莹疑蟾窟借圆辉。",
      "遍装丛柳春争丽，高应晴空午不晞。",
      "岂止臣民胥鼓舞，故应殊裔亦心归。"
    ]
  },
  {
    "id": "2e89e420141746e729751cff71540a86",
    "title": "次韵祝通直甘露诗二首",
    "authorName": "慕容彦逢",
    "authorId": "2e89e420141746e731857b440eec27c4",
    "dynasty": "宋",
    "content": [
      "露液无声降自天，清英含味满丘园。",
      "日中垂溜真珠落，风后寒澌杂佩翻。",
      "呈瑞未央曾纪岁，袭芬仪凤亦更元。",
      "广寒应德彰嘉祉，臣子相看眉宇轩。"
    ]
  },
  {
    "id": "2e89e420141746e7ccae6fa8bcb7dea2",
    "title": "恭和御制以节近嘉平时雪骤应诗",
    "authorName": "慕容彦逢",
    "authorId": "2e89e420141746e731857b440eec27c4",
    "dynasty": "宋",
    "content": [
      "翳翳同云结晚阴，六花宵降耸瑶林。",
      "一犁共庆农畴足，四海安知帝力深。",
      "阳位涓成初奠玉，真祠昭谢正斋心。",
      "况当节纪嘉平近，时雪时旸自溥临。"
    ]
  },
  {
    "id": "2e89e420141746e7612a4574009bfa11",
    "title": "恭和御制元会之次日嘉雪应候锡宴于公相之第诗",
    "authorName": "慕容彦逢",
    "authorId": "2e89e420141746e731857b440eec27c4",
    "dynasty": "宋",
    "content": [
      "三元盛礼冠年华，翼日朝堤雪覆沙。",
      "端为圣时调玉烛，故当馀腊雨天花。",
      "万箱占瑞民胥庆，青辂迎春节尚遐。",
      "锡宴赐诗知有喜，自应和气浃潜芽。"
    ]
  },
  {
    "id": "2e89e420141746e7ff4cdf3aaab28641",
    "title": "恭和御制以嘉雪愆候躬致恳祷精意上孚灵贶昭格己卯庚辰降雪盈尺赐相臣诗二首",
    "authorName": "慕容彦逢",
    "authorId": "2e89e420141746e731857b440eec27c4",
    "dynasty": "宋",
    "content": [
      "皇心闵雪正倾祈，盈尺呈祥靡愿违。",
      "润浃土膏占岁稔，和生民气敌炉辉。",
      "千门琼瓦连云耸，九陌瑶花扑面飞。",
      "圣德格天超旷古，更须宸翰述沉几。"
    ]
  },
  {
    "id": "2e89e420141746e7ff4cdf3a66b696d8",
    "title": "恭和御制以嘉雪愆候躬致恳祷精意上孚灵贶昭格己卯庚辰降雪盈尺赐相臣诗二首",
    "authorName": "慕容彦逢",
    "authorId": "2e89e420141746e731857b440eec27c4",
    "dynasty": "宋",
    "content": [
      "嘉平纪月近正端，时雪时旸轸念宽。",
      "云色乍收银阙角，月华徐转彩旗竿。",
      "映阶积素光相射，迎吹馀花舞向阑。",
      "最是三农知岁乐，欢欣无复叹祁寒。"
    ]
  },
  {
    "id": "2e89e420141746e774886172f6985754",
    "title": "恭和御制喜雪",
    "authorName": "慕容彦逢",
    "authorId": "2e89e420141746e731857b440eec27c4",
    "dynasty": "宋",
    "content": [
      "需宴宸章次第颁，祥霙宜入咏歌间。",
      "心知旦暮千龄遇，目睹声诗六义还。",
      "治格雨旸皆顺序，庆均朝野共怡颜。",
      "微臣叨预承恩列，赓和才菲若负山。"
    ]
  },
  {
    "id": "2e89e420141746e75b655be1def9b7b9",
    "title": "恭和御制观傩诗",
    "authorName": "慕容彦逢",
    "authorId": "2e89e420141746e731857b440eec27c4",
    "dynasty": "宋",
    "content": [
      "日近新正腊已残，鼕鼕傩鼓响晴寒。",
      "神资飒爽来群祀，舞节蹁跹应七盘。",
      "门磔交修邦典备，物疵销尽里民安。",
      "欲知圣主忧勤意，深拜宸章仔细看。"
    ]
  },
  {
    "id": "2e89e420141746e7ca499a358af767dc",
    "title": "次韵和吴右丞恭览神宗皇帝御集诗",
    "authorName": "慕容彦逢",
    "authorId": "2e89e420141746e731857b440eec27c4",
    "dynasty": "宋",
    "content": [
      "永裕规模映万春，孝思今见圣心循。",
      "仁言尽集丝纶旧，细札初刊琬琰新。",
      "盛比钧天张九奏，丽如华衮绘三辰。",
      "迩僚拜赐荣怀甚，亦辍馀编宠谏臣。"
    ]
  },
  {
    "id": "2e89e420141746e72c5bf28a3aad10e5",
    "title": "次韵伯父元夕有感",
    "authorName": "慕容彦逢",
    "authorId": "2e89e420141746e731857b440eec27c4",
    "dynasty": "宋",
    "content": [
      "往岁元宵寓帝京，天光黯淡雪奔腾。",
      "扬镳公子罗千骑，随计书生对一灯。",
      "旧事悠悠频入梦，新愁郁郁更填膺。",
      "低头懒看南轩月，拨尽炉灰对好朋。"
    ]
  },
  {
    "id": "2e89e420141746e7f4a676f762c98b98",
    "title": "试灯日侍亲游戒珠寺",
    "authorName": "慕容彦逢",
    "authorId": "2e89e420141746e731857b440eec27c4",
    "dynasty": "宋",
    "content": [
      "雪花新霁玉云闲，庆侍来游古蕺山。",
      "税驾且需明月上，捧觞徐戏彩衣还。",
      "楼台灯火青冥外，市井笙歌缥缈间。",
      "膝下欢娱谁与共，棣华相对醉酡颜。"
    ]
  },
  {
    "id": "2e89e420141746e7d08cc424b1881c73",
    "title": "和中书梁侍郎君臣庆会阁赐御筵诗",
    "authorName": "慕容彦逢",
    "authorId": "2e89e420141746e731857b440eec27c4",
    "dynasty": "宋",
    "content": [
      "巍巍层阁倚云开，阁上书从帝所来。",
      "率土士民瞻庆会，华筵樽俎幸参陪。",
      "宸文正比天文丽，春力应随笔力回。",
      "主圣臣贤千载遇，欲形歌颂愧非才。"
    ]
  },
  {
    "id": "2e89e420141746e7a632e05127777883",
    "title": "和中书梁侍郎喜雪赐御筵诗",
    "authorName": "慕容彦逢",
    "authorId": "2e89e420141746e731857b440eec27c4",
    "dynasty": "宋",
    "content": [
      "康庄雪景曜重关，宴锡潭潭府第间。",
      "爱日似随人意出，祥风时泛乐声还。",
      "欢谣已见喧民俗，喜气遥知动帝颜。",
      "温诏许持金斝醉，戴恩同祝寿如山。"
    ]
  },
  {
    "id": "2e89e420141746e7d278f3b967fad372",
    "title": "和蒋秀才牡丹次韵",
    "authorName": "慕容彦逢",
    "authorId": "2e89e420141746e731857b440eec27c4",
    "dynasty": "宋",
    "content": [
      "如霞如锦色何鲜，映日攲风特地妍。",
      "独占一春疑得势，平欺群卉若当权。",
      "自知丽艳能倾国，须放香苞趁禁烟。",
      "花市试询桃李价，从今不直半分钱。"
    ]
  },
  {
    "id": "2e89e420141746e77d750033a3c47edf",
    "title": "题白沙驿壁",
    "authorName": "慕容彦逢",
    "authorId": "2e89e420141746e731857b440eec27c4",
    "dynasty": "宋",
    "content": [
      "未忍歌归去，行当献子虚。",
      "自嗟渥洼种，垂耳服盐车。"
    ]
  },
  {
    "id": "2e89e420141746e7d666e184157c5d31",
    "title": "题婺州道傍水阁",
    "authorName": "慕容彦逢",
    "authorId": "2e89e420141746e731857b440eec27c4",
    "dynasty": "宋",
    "content": [
      "劳生成底事，寸禄解萦人。",
      "阳羡溪山好，归欤未有因。"
    ]
  },
  {
    "id": "2e89e420141746e78948c9824cf379d4",
    "title": "留题婺州孝顺镇寺",
    "authorName": "慕容彦逢",
    "authorId": "2e89e420141746e731857b440eec27c4",
    "dynasty": "宋",
    "content": [
      "处静未有计，徒劳真可伤。",
      "山僧应笑我，只为斗升忙。"
    ]
  },
  {
    "id": "2e89e420141746e70af11046dc115755",
    "title": "甲申十一月梦中咏假山",
    "authorName": "慕容彦逢",
    "authorId": "2e89e420141746e731857b440eec27c4",
    "dynasty": "宋",
    "content": [
      "欲雨烟云凝，经秋苔藓多。",
      "凭君莫抛掷，留取伴吟哦。"
    ]
  },
  {
    "id": "2e89e420141746e7e26c93cb9478389b",
    "title": "和王推官正月十三日游戒珠寺竹轩诗二首",
    "authorName": "慕容彦逢",
    "authorId": "2e89e420141746e731857b440eec27c4",
    "dynasty": "宋",
    "content": [
      "谁种筼筜翠扫天，拟将风月度流年。",
      "当轩便是真如境，到岸何须般若船。"
    ]
  },
  {
    "id": "2e89e420141746e7e26c93cbcaecc5b0",
    "title": "和王推官正月十三日游戒珠寺竹轩诗二首",
    "authorName": "慕容彦逢",
    "authorId": "2e89e420141746e731857b440eec27c4",
    "dynasty": "宋",
    "content": [
      "积雪满山寒不释，碧琅玕绕玉楼台。",
      "林梢清韵风吹到，檐底疏阴月送来。"
    ]
  },
  {
    "id": "2e89e420141746e774fa7ed09a83e0fe",
    "title": "贡院即事",
    "authorName": "慕容彦逢",
    "authorId": "2e89e420141746e731857b440eec27c4",
    "dynasty": "宋",
    "content": [
      "文官花畔揖群英，紫案香焚晓雾横。",
      "十四年间五知举，粉牌时拂旧题名。"
    ]
  },
  {
    "id": "2e89e420141746e7ea1db1325fe8d009",
    "title": "醴泉观宿斋诗",
    "authorName": "慕容彦逢",
    "authorId": "2e89e420141746e731857b440eec27c4",
    "dynasty": "宋",
    "content": [
      "昔陪清跸款灵真，曾对疏篁演帝纶。",
      "十载重来浑似旧，惟应双鬓二毛新。"
    ]
  },
  {
    "id": "2e89e420141746e7038992ec8f90caaa",
    "title": "月夜偶成示翟公巽二首",
    "authorName": "慕容彦逢",
    "authorId": "2e89e420141746e731857b440eec27c4",
    "dynasty": "宋",
    "content": [
      "一杯谁与细论文，对影成三更此君。",
      "却忆当年少陵客，空吟春木与江云。"
    ]
  },
  {
    "id": "2e89e420141746e7038992ec79091902",
    "title": "月夜偶成示翟公巽二首",
    "authorName": "慕容彦逢",
    "authorId": "2e89e420141746e731857b440eec27c4",
    "dynasty": "宋",
    "content": [
      "非关色相与声闻，此意如何举似君。",
      "真马不须鞭影露，本来谁道有迷云。"
    ]
  },
  {
    "id": "2e89e420141746e73fa06fe5dc1c5c00",
    "title": "和兵部何侍郎宜香闺五绝",
    "authorName": "慕容彦逢",
    "authorId": "2e89e420141746e731857b440eec27c4",
    "dynasty": "宋",
    "content": [
      "香如云彩出无心，一室初凝画舫深。",
      "静对氛氲永终日，谁知真相在清襟。"
    ]
  },
  {
    "id": "2e89e420141746e73fa06fe526ee4e1e",
    "title": "和兵部何侍郎宜香闺五绝",
    "authorName": "慕容彦逢",
    "authorId": "2e89e420141746e731857b440eec27c4",
    "dynasty": "宋",
    "content": [
      "夕薰犹泛绛纱中，晓炷重添翠绕空。",
      "欲识芬芳何所似，百花丛里度香风。"
    ]
  },
  {
    "id": "2e89e420141746e73fa06fe56e9d114a",
    "title": "和兵部何侍郎宜香闺五绝",
    "authorName": "慕容彦逢",
    "authorId": "2e89e420141746e731857b440eec27c4",
    "dynasty": "宋",
    "content": [
      "暗窗日色鉴重帏，香雾横襟进讲归。",
      "西学尚贤恩礼重，惟将经术赞沈几。"
    ]
  },
  {
    "id": "2e89e420141746e73fa06fe52c81e9e1",
    "title": "和兵部何侍郎宜香闺五绝",
    "authorName": "慕容彦逢",
    "authorId": "2e89e420141746e731857b440eec27c4",
    "dynasty": "宋",
    "content": [
      "乡赋蒙收一日长，文闱恩地自宗房。",
      "抠衣获造芝兰室，犹认当年月桂香。"
    ]
  },
  {
    "id": "2e89e420141746e73fa06fe5fd7a1d19",
    "title": "和兵部何侍郎宜香闺五绝",
    "authorName": "慕容彦逢",
    "authorId": "2e89e420141746e731857b440eec27c4",
    "dynasty": "宋",
    "content": [
      "不问无言与有言，香山何事解闻禅。",
      "须知篆缕摇空处，便是重重说万缘。"
    ]
  },
  {
    "id": "2e89e420141746e73bc9f50ee713cdf4",
    "title": "次韵上酬郭慎求长官",
    "authorName": "慕容彦逢",
    "authorId": "2e89e420141746e731857b440eec27c4",
    "dynasty": "宋",
    "content": [
      "金盆驰问请阍人，邮信浮沉杳未闻。",
      "二十八言还寄我，一挥多谢管城君。"
    ]
  },
  {
    "id": "2e89e420141746e72350cd9200ac71df",
    "title": "次韵上酬四十伯父",
    "authorName": "慕容彦逢",
    "authorId": "2e89e420141746e731857b440eec27c4",
    "dynasty": "宋",
    "content": [
      "南郭先生物外人，锵金佳制喜重闻。",
      "写成图轴闲来展，要似徽之爱此君。"
    ]
  },
  {
    "id": "2e89e420141746e7f95357f7627517bd",
    "title": "寄单季隐",
    "authorName": "慕容彦逢",
    "authorId": "2e89e420141746e731857b440eec27c4",
    "dynasty": "宋",
    "content": [
      "别时新柳拂烟汀，已见黄花照眼明。",
      "却忆荆溪寒雨夜，笑听屐齿出相迎。"
    ]
  },
  {
    "id": "2e89e420141746e772d1bd499b5da637",
    "title": "题婺州多福寺壁",
    "authorName": "慕容彦逢",
    "authorId": "2e89e420141746e731857b440eec27c4",
    "dynasty": "宋",
    "content": [
      "我仆虽劳日未央，秋风行色稻花香。",
      "归心那解同元亮，官况由来似伟长。"
    ]
  },
  {
    "id": "2e89e420141746e76284b5639ebaf0de",
    "title": "和衡侄题孙德明墨梅",
    "authorName": "慕容彦逢",
    "authorId": "2e89e420141746e731857b440eec27c4",
    "dynasty": "宋",
    "content": [
      "霜风栗烈砭人肌，又是江南梅发时。",
      "写影寻真未端的，此心隐处是南枝。"
    ]
  },
  {
    "id": "2e89e420141746e7b6ee3e9c6dd3844b",
    "title": "留题智者寺",
    "authorName": "慕容彦逢",
    "authorId": "2e89e420141746e731857b440eec27c4",
    "dynasty": "宋",
    "content": [
      "天工剖山腹，翻然纳虚秀。",
      "环冈插修荫，斜巅倚寒溜。",
      "危轩列层级，横梁跨深窦。",
      "浮烟幂轻缕，飞禽引鸣脰。",
      "冲襟得清盼，佳致绝纤垢。",
      "梦想脱冠来，尘缘苦相逗。"
    ]
  },
  {
    "id": "2e89e420141746e750b2d5680b166eb3",
    "title": "和刘著作伟明贡院即事韵",
    "authorName": "慕容彦逢",
    "authorId": "2e89e420141746e731857b440eec27c4",
    "dynasty": "宋",
    "content": [
      "簪绂千龄会，朝廷百度明。",
      "规摹追古治，符瑞协炎精。",
      "九叙民歌遂，三阶夜彩平。",
      "秉文称济济，乐育咏菁菁。",
      "经术渐摩久，人材长养成。",
      "礼闱参众听，文鉴肃群情。",
      "预贡观能吏，来游尽硕生。",
      "胸襟穷底蕴，头角竞峥嵘。",
      "蔌蔌珠玑堕，喧喧虎豹争。",
      "气冲牛斗动，词感鬼神惊。",
      "收视疑无我，湛思讵有声。",
      "袍纷晨雾委，帻岸宿云横。",
      "纳试庭除晚，遄归步武轻。",
      "身虽同脱鞅，心亦类摇旌。",
      "三级看鳞化，千金想睇迎。",
      "膏粱搜卫霍，行伍擢韩英。",
      "巧思怜金注，尘言沮海行。",
      "正迷花锦乱，忽睹玉壶清。",
      "奥义窥儒寝，纯音发帝茎。",
      "铅刀惭利割，瓦釜失虚鸣。",
      "已奏青钱选，初闻白雪赓。",
      "句从天外得，思与海同倾。",
      "相对一杯酒，当前二尺檠。",
      "诗坛瞻宿将，笔阵却骁兵。",
      "函剑腾秋紫，霜钟激夜铿。",
      "请降衔许璧，引过负廉荆。",
      "水落崖方露，犀燃怪自呈。",
      "川吟愁燕雀，林啸慄鼯鼪。",
      "莫逆谐心赏，相从与愿并。",
      "尘风传胜语，鼎浪阅名烹。",
      "待报迟星使，摅怀赖墨卿。",
      "何当启鱼钥，寒食尚留饧。"
    ]
  },
  {
    "id": "2e89e420141746e7728c6e2467d6743d",
    "title": "蒋颖叔生日",
    "authorName": "慕容彦逢",
    "authorId": "2e89e420141746e731857b440eec27c4",
    "dynasty": "宋",
    "content": [
      "宗派源流远，家声竹帛垂。",
      "灵晖钟岳渎，吉梦袭熊罴。",
      "夙擅乡评美，寻膺国士知。",
      "文章追往哲，学识判群疑。",
      "试若穿杨叶，科如摘颔髭。",
      "绣衣趋观阙，霜简照轩墀。",
      "谏拂龙鳞逆，身探虎穴危。",
      "忠猷耸鸳鹭，直气慑狐狸。",
      "要路淹风鹢，丹心比日葵。",
      "使台专漕挽，帅阃肃边陲。",
      "久郁公台望，初还辇毂时。",
      "缿筒争讼息，囊櫜寇攘衰。",
      "莲炬惊宵漏，花砖候晓曦。",
      "暂分方面寄，复演禁林词。",
      "廊庙先图任，枢衡遂倚毗。",
      "雍容承昼接，密勿奉畴咨。",
      "已冠中枢府，犹虚百斛姿。",
      "两轓将画鹿，五总旧名龟。",
      "儒效流弦吹，王功镂鼎彝。",
      "更增箕翼寿，馀庆在庭芝。"
    ]
  },
  {
    "id": "2e89e420141746e7c0a318fbf6c25822",
    "title": "许冲元生日",
    "authorName": "慕容彦逢",
    "authorId": "2e89e420141746e731857b440eec27c4",
    "dynasty": "宋",
    "content": [
      "良月当初吉，昌时叶半千。",
      "气钟奎壁粹，寿禀角亢全。",
      "殖学优前哲，香名自妙年。",
      "文章魁桂籍，风采冠樱筵。",
      "要路谐先据，清班阅屡迁。",
      "芸书雠甲乙，黼坐谒温宣。",
      "丹陛趋文石，彤庭咏绮钱。",
      "云梯滋稳步，风翮正孤骞。",
      "清切陪华跸，雍容进迩联。",
      "夜归惊宝烛，晓直候花砖。",
      "馀力兼京辅，能声映简编。",
      "寇清桴鼓绝，讼息缿筒捐。",
      "入谢虽言迈，徂齐遽式遄。",
      "词林俄再入，政辖遂详延。",
      "鲠议违时去，丹心许国坚。",
      "赐环朝帝所，曳履上星躔。",
      "枢宪仍图旧，岩廊庆得贤。",
      "珥珰鸾渚上，鸣佩凤池边。",
      "默识通伦类，先几炳眇绵。",
      "龙辀迎舜日，鳌柱拱尧天。",
      "夹毂占轓鹿，飞冠兆冕蝉。",
      "鹤龄偕集木，龟算等巢莲。",
      "丙魏君臣契，韦平父子传。",
      "功成五福具，永作地行仙。"
    ]
  },
  {
    "id": "2e89e420141746e7a3b612d7caee72dd",
    "title": "感春",
    "authorName": "慕容彦逢",
    "authorId": "2e89e420141746e731857b440eec27c4",
    "dynasty": "宋",
    "content": [
      "桥门并驰道，车毂声摩空。",
      "重廊隔嚣鬨，阒若林峦中。",
      "黎明寮寀集，联骑纷蹄鬃。",
      "交情金兰契，晤语药石攻。",
      "翰墨时间作，辞气争豪雄。",
      "微踪幸接武，徒愧劳无功。",
      "轩窗鉴晴日，檐外鸣春虫。",
      "沉迷惊节物，饮啄嗟樊笼。",
      "沂风渐澹荡，璧水初冲融。",
      "坐想名园花，芳菲炫青红。",
      "儒宫异拘窘，胡为苦匆匆。",
      "来时招客醉，驾言与君同。"
    ]
  },
  {
    "id": "2e89e420141746e710e0ac39bbd8c2f6",
    "title": "夜深偶成",
    "authorName": "慕容彦逢",
    "authorId": "2e89e420141746e731857b440eec27c4",
    "dynasty": "宋",
    "content": [
      "同舍诸稚子，初更坦腹眠。",
      "须臾起鼻息，汹汹如奔泉。",
      "而我忧且病，欲卧辄迁延。",
      "坐久觉疲倦，就枕如临渊。",
      "展转复长吁，情绪更凄然。",
      "睡思暂仿佛，征雁鸣九天。",
      "使我不能寐，体气宁不便。",
      "身心贵摄理，事累宜弃捐。",
      "而我无所答，泣涕但涟涟。",
      "是时月当午，素影隙中圆。"
    ]
  },
  {
    "id": "2e89e420141746e727333a9d373f6562",
    "title": "昼卧偶成用前韵",
    "authorName": "慕容彦逢",
    "authorId": "2e89e420141746e731857b440eec27c4",
    "dynasty": "宋",
    "content": [
      "我如边孝先，性爱日昼眠。",
      "眠眠曷能寐，愁思如涌泉。",
      "东风穆穆和，午影迟迟延。",
      "忧多首自旋，犹如瞰面渊。",
      "人皆喜春色，而我今犹然。",
      "叱奴启南窗，攲枕望青天。",
      "浮云来飘飘，飞鸟去还还。",
      "望眼无穷极，移卧窗之前。",
      "焉能梦栩栩，徒自腹便便。",
      "悠思慕范蠡，心形得两捐。",
      "轻舟泛五湖，短棹鼓清涟。",
      "规矩不我制，所意成方圆。"
    ]
  },
  {
    "id": "2e89e420141746e7b7628994aafc8789",
    "title": "读扬子",
    "authorName": "慕容彦逢",
    "authorId": "2e89e420141746e731857b440eec27c4",
    "dynasty": "宋",
    "content": [
      "子云不偶时，晏如在空屋。",
      "席有玄虚文，门无权幸牍。",
      "法言讥异户，解嘲惧赤族。",
      "忿悱赋长杨，羞愧登天禄。",
      "立俗思徇道，制行依圣读。",
      "身死名不朽，馨香蔼兰菊。"
    ]
  },
  {
    "id": "2e89e420141746e777724fca6cab9746",
    "title": "读陶渊明集",
    "authorName": "慕容彦逢",
    "authorId": "2e89e420141746e731857b440eec27c4",
    "dynasty": "宋",
    "content": [
      "晋末何所似，波心跃长鲸。",
      "生民畏扰攘，蹙頞视欃枪。",
      "渊明当此时，弃爵务躬耕。",
      "葛巾漉家酎，杯乾壶再倾。",
      "恢然聊寄傲，无心事将迎。",
      "眼底不足语，笔下漫摅情。",
      "襟怀有佳趣，落纸字字清。",
      "有如碎寒冰，贮之琉璃罃。",
      "又如湛秋水，含兹霜月明。",
      "秀气如可掬，妙理不可名。",
      "辞中有馀意，此致尤更精。",
      "班豪诚可厌，曹侈无足评。",
      "斯文孰比拟，诵之清风生。"
    ]
  },
  {
    "id": "2e89e420141746e7a1bc13d5b57e5af6",
    "title": "三月雨霁游寿圣寺",
    "authorName": "慕容彦逢",
    "authorId": "2e89e420141746e731857b440eec27c4",
    "dynasty": "宋",
    "content": [
      "新霁泽国净，禽声落云天。",
      "精庐巧营构，重扉锁春妍。",
      "檐楹曳晴丝，池沼鸣细泉。",
      "卉木互凌没，铅华刷澄鲜。",
      "桧枞屹如削，榴樱开欲然。",
      "零蕊莓苔鲜，幽香杂兰荃。",
      "俯仰欣所遇，尘埃坐自捐。",
      "云何写轩旷，松风鸣素弦。"
    ]
  },
  {
    "id": "2e89e420141746e786911138e021e110",
    "title": "留题圣寿院",
    "authorName": "慕容彦逢",
    "authorId": "2e89e420141746e731857b440eec27c4",
    "dynasty": "宋",
    "content": [
      "休征日欲沉，晚风薄虚翠。",
      "深秋景物清，莲宫有佳致。",
      "疏林速凄凉，黄花弄明媚。",
      "山烟入寥廓，螽声失幽邃。",
      "翻经瞥闻音，扫叶不待彗。",
      "危轩逗寒色，飞禽示真意。",
      "勤役何足辞，妙观良可秘。",
      "归欤诚未央，尔耳悲所志。"
    ]
  },
  {
    "id": "2e89e420141746e742d32c1ee49cbae6",
    "title": "留题觉慈寺",
    "authorName": "慕容彦逢",
    "authorId": "2e89e420141746e731857b440eec27c4",
    "dynasty": "宋",
    "content": [
      "勤役大无悰，驾言从胜游。",
      "萧萧野色净，行行村径修。",
      "逶迤转隈隩，初见岩峦幽。",
      "乔木耸霄汉，风籁凌清秋。",
      "税鞅得精舍，云绕空中楼。",
      "檐楹列清障，下有百丈湫。",
      "红尘不到处，俯仰销百忧。",
      "喟然问圆顶，有此能乐不。"
    ]
  },
  {
    "id": "2e89e420141746e76fc321a5a6c35839",
    "title": "留题婺州智者寺",
    "authorName": "慕容彦逢",
    "authorId": "2e89e420141746e731857b440eec27c4",
    "dynasty": "宋",
    "content": [
      "宿雨虽乍晴，轻云犹出岫。",
      "春深卉木繁，千岩炫芳秀。",
      "谁云山径幽，涓涓响寒溜。",
      "时禽助好音，百啭引鸟脰。",
      "老僧邀客留，蒲帘卷圭窦。",
      "侧耳石鼎傍，蝇声辩汤候。",
      "茶品颇自修，击拂振襟袖。",
      "勤劬爇炉香，挹试殆三嗅。",
      "稍定与之言，飘然出尘垢。",
      "坐久月华生，澄潭明列宿。"
    ]
  },
  {
    "id": "2e89e420141746e7666b2097badd0b59",
    "title": "和吴显道",
    "authorName": "慕容彦逢",
    "authorId": "2e89e420141746e731857b440eec27c4",
    "dynasty": "宋",
    "content": [
      "泽国破秋仲，景物兆冬索。",
      "回飙卷林尾，宿雾泛寥廓。",
      "泮水还阛阇，层峦瞰篱落。",
      "启牖挹茜葱，开径徒参错。",
      "齑盐虽寂寥，文史欣博约。",
      "论古到鸿荒，谈经愧穿凿。",
      "逸志想鸿冥，腼颜羞雉啄。",
      "于焉得真趣，豁若解其缚。",
      "环窗惟载籍，一视等糟粕。",
      "了了见本来，端如契圆觉。",
      "冲襟游汗漫，高步趋广莫。",
      "同心有名儒，摄官在戎幕。",
      "学识造渊醇，词章臻炳铄。",
      "良骥服盐车，白驹絷场藿。",
      "念昔始倾盖，考正于狐貉。",
      "韵宇凛可钦，标致湛无著。",
      "觞豆陪馀欢，翰墨时间作。",
      "晨嬉风力劲，夜语霜威虐。",
      "屈指两炎凉，流年信回薄。",
      "九重跻帝德，四海绝民瘼。",
      "南征奠蛮侮，西戍弭戎掠。",
      "吾道斯为亨，君才顾何怍。",
      "行当坐天禄，看书资笔削。",
      "不然冥成均，阐教助飞跃。",
      "冠绶追英游，林泉谢远诺。",
      "胡为怀故乡，逝将依负郭。",
      "古都富城市，比屋丽金雘。",
      "甲第临江壖，胜概夺云壑。",
      "曲沟环渌塍，激涧度危彴。",
      "升高或扪萝，厉急辄遗屩。",
      "驯禽栖几席，幽花堕杯杓。",
      "渔樵频问讯，童稚杂欢噱。",
      "寻步陟兰屿，选胜望菌阁。",
      "此虽美无度，乌知乖所学。",
      "待时既韫玉，税驾宜振铎。",
      "忠告冀毋忽，投分匪轻托。",
      "野芹称美献，行潦资远酌。",
      "眷言效悃愊，岂止事嘲谑。",
      "知君须多暇，过我当如昨。",
      "茗饮无俗情，疏餐有真乐。",
      "论文穷九畴，议武贯三略。",
      "谁主复谁宾，此意良不恶。"
    ]
  },
  {
    "id": "2e89e420141746e75c532a73220d4c2e",
    "title": "题诸暨王秀才华轩",
    "authorName": "慕容彦逢",
    "authorId": "2e89e420141746e731857b440eec27c4",
    "dynasty": "宋",
    "content": [
      "卜居远喧阗，山中有清意。",
      "中为风月轩，周诗得标置。",
      "琴书道自乐，花柳春争媚。",
      "纷华非所事，安恬养天智。",
      "君家逸少后，芬芬今不坠。",
      "文章擅场屋，孝弟先闾比。",
      "小淹何足嗟，懿德天所秘。",
      "酝藉勿感慨，云雷起平地。"
    ]
  },
  {
    "id": "2e89e420141746e75177ce932ec5b3ee",
    "title": "次韵叶权之南宫春兴",
    "authorName": "慕容彦逢",
    "authorId": "2e89e420141746e731857b440eec27c4",
    "dynasty": "宋",
    "content": [
      "三年客京华，雰埃侵鬓绿。",
      "花时岂相关，藜藿欣自足。",
      "故春锁胶庠，庭槐如兔目。",
      "沂风清昼吟，璧水泛晨瞩。",
      "今我复来兹，芳菲照华屋。",
      "日长帘幕深，欠伸倦晴燠。",
      "英英同舍郎，文采命骚仆。",
      "真想寄吟哦，诗坛令何肃。",
      "惟时届清明，千官赐休沐。",
      "我事未渠央，矧敢念归宿。",
      "何当榜贡书，诸生骇神速。",
      "君歌我乃赓，聊以慰局趣。"
    ]
  },
  {
    "id": "2e89e420141746e7edcb072b76a48f9e",
    "title": "再次前韵赠叶权之",
    "authorName": "慕容彦逢",
    "authorId": "2e89e420141746e731857b440eec27c4",
    "dynasty": "宋",
    "content": [
      "广文新决科，恩袍斗春绿。",
      "香名满众耳，要路策高足。",
      "阿房得第五，中眉嗟志目。",
      "平明趋省门，容仪耸旁瞩。",
      "廪薄虽屡空，润身非润屋。",
      "朅来锁南宫，迨此东风燠。",
      "吟哦夜不休，立侍窘童仆。",
      "诗成字字清，华星点秋肃。",
      "中含不尽意，往往念归沐。",
      "遥知卧鸱夷，独酌慰斋宿。",
      "云谁可与饮，邻有三不速。",
      "篇卷正沉迷，当以从事趣。"
    ]
  },
  {
    "id": "2e89e420141746e7354ef3af8e2d877c",
    "title": "次韵答翟公巽见戏",
    "authorName": "慕容彦逢",
    "authorId": "2e89e420141746e731857b440eec27c4",
    "dynasty": "宋",
    "content": [
      "鞘中长铗鸣，将军出天山。",
      "前驱七萃士，铁衣照朱颜。",
      "万马饮瀚海，丸泥封玉关。",
      "何必学孙吴，功成谈笑间。",
      "西顾净无尘，仰视太白闲。",
      "归来佐天子，坐使淳风还。"
    ]
  },
  {
    "id": "2e89e420141746e774dcccd0e8497e55",
    "title": "赠明智大师",
    "authorName": "慕容彦逢",
    "authorId": "2e89e420141746e731857b440eec27c4",
    "dynasty": "宋",
    "content": [
      "上人真法器，根性宿明悟。",
      "阅书一再过，覆诵绝遗误。",
      "教乘浩无涯，秋毫析纷互。",
      "援证穷理窟，辞源百川注。",
      "晓堂列圆顶，瞻仰祛未晤。",
      "执热濯清风，中痟饮甘露。",
      "莹如壶中冰，洁如机上素。",
      "鳞角虽出群，豹文方隐雾。"
    ]
  },
  {
    "id": "2e89e420141746e70e7518f4eb2994ad",
    "title": "送安宣义还雒阳",
    "authorName": "慕容彦逢",
    "authorId": "2e89e420141746e731857b440eec27c4",
    "dynasty": "宋",
    "content": [
      "学省无吏窘，官稳如林丘。",
      "寮寀得之子，一语消百忧。",
      "齑盐对晨饷，菘韭馀时羞。",
      "淡薄本同适，言归异初谋。",
      "亲庭奉喜庆，退有园池幽。",
      "乐事乃如此，揽执安肯留。",
      "尘区饶滞念，役役无时休。",
      "冲襟得高躅，视身等虚舟。",
      "嵩少多逸士，盍往从之游。",
      "相见试举似，此语颇胜不。"
    ]
  },
  {
    "id": "2e89e420141746e7e72aa3103faa8864",
    "title": "送赵节推沿檄还乡",
    "authorName": "慕容彦逢",
    "authorId": "2e89e420141746e731857b440eec27c4",
    "dynasty": "宋",
    "content": [
      "蚕月舒以长，麦天和更清。",
      "初荷吐香芽，新蒲生紫英。",
      "济济幕中客，眉间黄生明。",
      "膏车指乡国，言归奉寿觥。",
      "上堂拜嘉庆，喜雨沦飞甍。",
      "斑衣学古戏，芳兰逗春荣。",
      "世态今犹昔，万绪水火争。",
      "奔驰浪自苦，心胸沸庖烹。",
      "贤哉吾景崇，养志轻利名。",
      "效官求便郡，晨暮请安平。",
      "兹行天所佳，祥烟送晓征。",
      "要当感星聚，岂徒资月评。"
    ]
  },
  {
    "id": "2e89e420141746e7fc862b7f088ad6a1",
    "title": "送曾正直",
    "authorName": "慕容彦逢",
    "authorId": "2e89e420141746e731857b440eec27c4",
    "dynasty": "宋",
    "content": [
      "往岁别君去，匆匆殊未餍。",
      "来兹谐宿愿，一笑忘齑盐。",
      "俯仰复去我，促装难暂淹。",
      "重江逼潮信，挂席程欲兼。",
      "诸暨号繁剧，牒诉纷黎黔。",
      "君才古循吏，公庭耿秋蟾。",
      "借留适民愿，坐变六凉炎。",
      "政术久弥励，谣颂喧闾阎。",
      "朝廷方吁俊，延访降宸严。",
      "行矣决显用，此理君奚占。"
    ]
  },
  {
    "id": "2e89e420141746e719b4b4a8976342ff",
    "title": "李县丞美替作此诗饯之",
    "authorName": "慕容彦逢",
    "authorId": "2e89e420141746e731857b440eec27c4",
    "dynasty": "宋",
    "content": [
      "东阳见夫子，格调骇心目。",
      "相逢恨不早，请违何太速。",
      "咄咄空中字，便便榻间腹。",
      "暂留肠九回，言归日三卜。",
      "到家乐应颠，登舟喜堪掬。",
      "题桥释旧誓，弹冠俟新沐。",
      "偃蹇何足嗟，君看松与竹。"
    ]
  },
  {
    "id": "2e89e420141746e760e054e2f1f5f789",
    "title": "友人有小石数颗以余酷爱将辍惠佳者唯求一诗赋以赠之",
    "authorName": "慕容彦逢",
    "authorId": "2e89e420141746e731857b440eec27c4",
    "dynasty": "宋",
    "content": [
      "公子有佳石，丹碧非一状。",
      "磊磊不盈掬，巧夺三山状。",
      "贮以白玉斗，挹注秋滉瀁。",
      "有如澄江净，隐映朝霞上。",
      "泮林官独冷，悦此助清旷。",
      "唯求诗句易，于焉窥雅尚。",
      "山阴昔换鹅，流传信非妄。"
    ]
  },
  {
    "id": "2e89e420141dd6d02c5e5b0c74a870ae",
    "title": "春日田园杂兴",
    "authorName": "九山人",
    "authorId": "2e89e420141dd6d0d1457b72d1457b72",
    "dynasty": "宋",
    "content": [
      "轩裳一梦断尘寰，桑柘阴阴静掩关。",
      "种秫已非彭泽县，采薇何必首阳山。",
      "因怜社鼓刚催老，转觉儒冠不负闲。",
      "君看浣花台上燕，芹泥虽好亦知还。"
    ]
  },
  {
    "id": "2e89e420141ed5bfbe723c6f1d9760db",
    "title": "书壁",
    "authorName": "陆圭",
    "authorId": "2e89e420141ed5bfd1457b72d1457b72",
    "dynasty": "宋",
    "content": [
      "昔年曾住海三山，日月宫中数往还。",
      "无事引他天女笑，谪来为吏向人间。"
    ]
  },
  {
    "id": "2e89e420141f316f0112aea8ddcd1e7c",
    "title": "望吴亭次黄二尹韵",
    "authorName": "钱宏",
    "authorId": "2e89e420141f316fd1457b72d1457b72",
    "dynasty": "宋",
    "content": [
      "东望长安山复山，数峰还出两峰间。",
      "揽衣来即三年戍，引客聊为一日闲。",
      "身似暮云低更好，心如归鸟倦知还。",
      "圣朝倘得收遗物，叹息搔头鬓已斑。"
    ]
  },
  {
    "id": "2e89e420141f316fc33ce91d3df2e857",
    "title": "白石岩",
    "authorName": "钱宏",
    "authorId": "2e89e420141f316fd1457b72d1457b72",
    "dynasty": "宋",
    "content": [
      "岩下碧藤挂紫烟，岩头白石插青天。",
      "精灵屹作乡邦镇，一剑霜寒二百年。"
    ]
  },
  {
    "id": "2e89e420142650d3ff24d29243d8143f",
    "title": "净土院",
    "authorName": "孙大廉",
    "authorId": "2e89e420142650d3d1457b72d1457b72",
    "dynasty": "宋",
    "content": [
      "流水元依涧，孤云不著山。",
      "万缘机虑断，一点净明还。",
      "立雪人何在，衔花鸟自闲。",
      "群昏疑网破，雄论落人间。"
    ]
  },
  {
    "id": "2e89e420142650d3ff24d292a47408e1",
    "title": "净土院",
    "authorName": "孙大廉",
    "authorId": "2e89e420142650d3d1457b72d1457b72",
    "dynasty": "宋",
    "content": [
      "白莲开绿水，佛子旧家山。",
      "净境无南北，尘心有去还。",
      "林深天籁远，风定水云闲。",
      "何日逢旌骑，重来翠巘间。"
    ]
  },
  {
    "id": "2e89e420142a99b26feefc706722ece1",
    "title": "五港",
    "authorName": "张郛",
    "authorId": "2e89e420142a99b2d1457b72d1457b72",
    "dynasty": "宋",
    "content": [
      "源出金溪北，支分五港开。",
      "碧波涵白日，秋水渍苍苔。",
      "鳞介多潜育，渔人自溯洄。",
      "嗟予羁薄宦，因此欲归来。"
    ]
  },
  {
    "id": "2e89e42014356e1740ec551efcb452ba",
    "title": "双井敝庐之东得胜地一区长林巨麓危峰四环泉甘土肥可以结茅庵居是在寅山之颏命曰寅庵喜成四诗远寄鲁直可同魏都士人共和之",
    "authorName": "黄大临",
    "authorId": "2e89e42014356e17d1457b72d1457b72",
    "dynasty": "宋",
    "content": [
      "一溪婉婉如平篆，四野青青似画图。",
      "阮客放船迷洞府，化人携袂到清都。",
      "山中安用名丞相，天下于今得广居。",
      "我即其间构宫室，预愁帝梦有华胥。"
    ]
  },
  {
    "id": "2e89e42014356e1740ec551eb74fabd6",
    "title": "双井敝庐之东得胜地一区长林巨麓危峰四环泉甘土肥可以结茅庵居是在寅山之颏命曰寅庵喜成四诗远寄鲁直可同魏都士人共和之",
    "authorName": "黄大临",
    "authorId": "2e89e42014356e17d1457b72d1457b72",
    "dynasty": "宋",
    "content": [
      "山前有路到华胥，下即乾坤极海隅。",
      "西接洞庭开晓楚，东倾彭蠡浸晴吴。",
      "四时更代观形化，万物推移见尾闾。",
      "此世人人少闲暇，每携樽酒自看书。"
    ]
  },
  {
    "id": "2e89e42014356e1740ec551e948f5ec1",
    "title": "双井敝庐之东得胜地一区长林巨麓危峰四环泉甘土肥可以结茅庵居是在寅山之颏命曰寅庵喜成四诗远寄鲁直可同魏都士人共和之",
    "authorName": "黄大临",
    "authorId": "2e89e42014356e17d1457b72d1457b72",
    "dynasty": "宋",
    "content": [
      "手把齐民种莳书，莎衫台笠事耘锄。",
      "夏栽醉竹馀千个，春粪辰瓜满百区。",
      "早秫旋舂尝曲药，新粱炊熟自樵苏。",
      "日西杖屦行山口，招得邻丁作饮徒。"
    ]
  },
  {
    "id": "2e89e42014356e1740ec551e3a19e043",
    "title": "双井敝庐之东得胜地一区长林巨麓危峰四环泉甘土肥可以结茅庵居是在寅山之颏命曰寅庵喜成四诗远寄鲁直可同魏都士人共和之",
    "authorName": "黄大临",
    "authorId": "2e89e42014356e17d1457b72d1457b72",
    "dynasty": "宋",
    "content": [
      "招得邻丁作饮徒，山家肴蔬盖胥疏。",
      "就根煨笋连黄箨，和蒂栽瓜带绿须。",
      "羹熟泽中亲射雁，脍成溪上自罾鱼。",
      "远怀羊仲荒三径，能似林间今日无。"
    ]
  },
  {
    "id": "2e89e42014356e173729a7508e360963",
    "title": "奉寄子由",
    "authorName": "黄大临",
    "authorId": "2e89e42014356e17d1457b72d1457b72",
    "dynasty": "宋",
    "content": [
      "钟鼎功名淹管库，朝廷翰墨写风烟。",
      "遥知道院颇岑寂，定是壶中第几天。",
      "历下笑谈漫一梦，江南消息又馀年。",
      "动心忍性非无意，吏部如今信大颠。"
    ]
  },
  {
    "id": "2e89e42014356e17297b714a7d6eab67",
    "title": "题哥罗驿竹枝词",
    "authorName": "黄大临",
    "authorId": "2e89e42014356e17d1457b72d1457b72",
    "dynasty": "宋",
    "content": [
      "尺五攀天天惨颜，盐烟溪瘴锁诸蛮。",
      "平生梦亦未尝处，闻有鸦飞不到山。",
      "风黑马嘶驴瘦岭，日黄人度鬼门关。",
      "黔南此去无多远，想在夕阳猿啸间。"
    ]
  },
  {
    "id": "2e89e42014356e170c707b5c896147a0",
    "title": "留别",
    "authorName": "黄大临",
    "authorId": "2e89e42014356e17d1457b72d1457b72",
    "dynasty": "宋",
    "content": [
      "桄榔笋白映玉箸，椰子酒清宜具觞。",
      "市井衣裘半夷夏，阴晴朝暮变炎凉。",
      "莫推月色共千里，不寄江南书一行。",
      "无赖笳声上云汉，晓来偏绕九回肠。"
    ]
  },
  {
    "id": "2e89e42014356e1770ab946f52466476",
    "title": "入萍乡道中",
    "authorName": "黄大临",
    "authorId": "2e89e42014356e17d1457b72d1457b72",
    "dynasty": "宋",
    "content": [
      "路入前村信马行，野花香好不知名。",
      "官卑无补公家事，时向田家问耦耕。"
    ]
  },
  {
    "id": "2e89e4201448e168ade79cc98e655e83",
    "title": "临水",
    "authorName": "黄亢",
    "authorId": "2e89e4201448e168d1457b72d1457b72",
    "dynasty": "宋",
    "content": [
      "人生朝复暮，水波流不驻。",
      "去年昨日水，今日到何处。",
      "惆怅雨残花，嫣红随水去。",
      "花落水东流，识尽人生事。"
    ]
  },
  {
    "id": "2e89e4201449a7115bed31d95deb11e6",
    "title": "登十洲之一亭",
    "authorName": "林元晋",
    "authorId": "2e89e4201449a711d1457b72d1457b72",
    "dynasty": "宋",
    "content": [
      "师帅勤民众务修，挟晴领客过仙洲。",
      "不缘感召丰年好，安得从容暇日游。",
      "人在湖山皆自得，政先仓廪百无忧。",
      "老农不解君王意，却要朝辀为少留。"
    ]
  },
  {
    "id": "2e89e420145483cb8f3c7b94a1238dd8",
    "title": "简州",
    "authorName": "王镐",
    "authorId": "2e89e420145483cbd1457b72883e881b",
    "dynasty": "宋",
    "content": [
      "山水三池郡，平湖坞可园。",
      "要成真吏隐，故作小桃源。"
    ]
  },
  {
    "id": "2e89e420145483cbe586a8c6d3f4313e",
    "title": "小桃源",
    "authorName": "王镐",
    "authorId": "2e89e420145483cbd1457b72883e881b",
    "dynasty": "宋",
    "content": [
      "二水清浑合，三山锦绣张。",
      "迹沉簿书冗，身在水云乡。"
    ]
  },
  {
    "id": "2e89e420145483cb3e654fd93e6f91d7",
    "title": "移竹后雨",
    "authorName": "王镐",
    "authorId": "2e89e420145483cbd1457b72883e881b",
    "dynasty": "宋",
    "content": [
      "洗红窣窣乌苣雨，落紫飕飕皂角风。",
      "挂起北窗聊问讯，新移来竹定惺松。"
    ]
  },
  {
    "id": "2e89e420145562fcd1699cd7f366bbe4",
    "title": "大涤洞天留题",
    "authorName": "李闶先",
    "authorId": "2e89e420145562fcd1457b72d1457b72",
    "dynasty": "宋",
    "content": [
      "福地弯环古洞霄，古坛云冷宝□飘。",
      "无蛟可断泉犹怒，有虎难驯雾未消。",
      "一柱孤擎天妥帖，重峦九掩路迢遥。",
      "自怜骨相多奇蹇，只合山中种药苗。"
    ]
  },
  {
    "id": "2e89e4201459e0a9f8a874f40e9e871a",
    "title": "雨鸠",
    "authorName": "向雪湖",
    "authorId": "2e89e4201459e0a9d1457b72d1457b72",
    "dynasty": "宋",
    "content": [
      "曈昽晓日上帘旌，又听林鸠逐妇声。",
      "可笑天公无定向，只随汝辈作阴晴。"
    ]
  },
  {
    "id": "2e89e420145ac2bff68f3a113af49399",
    "title": "留题剑池石壁",
    "authorName": "方琛",
    "authorId": "2e89e420145ac2bfd1457b72d1457b72",
    "dynasty": "宋",
    "content": [
      "裂破幽篁续古苔，一泓俯瞰石房开。",
      "辘轳竟日知无尽，泉脉元从海上来。"
    ]
  },
  {
    "id": "2e89e420145f1ee991cabfce9f8d1b2b",
    "title": "石人",
    "authorName": "沈瀛",
    "authorId": "2e89e420145f1ee9d1457b72d1457b72",
    "dynasty": "宋",
    "content": [
      "检点行程岁岁同，石人头畔且从容。",
      "向来奉口溪边月，此夜乾元寺里钟。"
    ]
  },
  {
    "id": "2e89e42014604172195b9529c24777dd",
    "title": "题慈溪庆安寺古松",
    "authorName": "冯輗",
    "authorId": "2e89e42014604172d1457b72d1457b72",
    "dynasty": "宋",
    "content": [
      "寒松一干老苍苍，古寺门前岁月长。",
      "匠伯偶图舟楫利，禅翁方患斧斤伤。",
      "得全此日同齐栎，勿剪他年比召棠。",
      "可但与君期久远，相将俱列大夫行。"
    ]
  },
  {
    "id": "2e89e42014632fbe568538a8b5ab4db8",
    "title": "次祥卿焦山韵",
    "authorName": "翟思",
    "authorId": "2e89e42014632fbed1457b72c667d53a",
    "dynasty": "宋",
    "content": [
      "窗影江光四面开，虚空无处得生埃。",
      "依依山顶云飞去，隐隐海门潮上来。",
      "喷雪浪捶藏鹤冢，落花风扫炼丹台。",
      "吸江亭上多时坐，谁信茶瓯胜酒杯。"
    ]
  },
  {
    "id": "2e89e42014632fbee1605e8ad4f05b3d",
    "title": "次董野迂焦山韵",
    "authorName": "翟思",
    "authorId": "2e89e42014632fbed1457b72c667d53a",
    "dynasty": "宋",
    "content": [
      "四面江光不住尘，中流拥护有波神。",
      "画家点染图多赝，诗老形容语最真。",
      "丹井泉来冰熨齿，石床云卧浪摇身。",
      "碧桃湾里花狼藉，一夜狂风断送春。"
    ]
  },
  {
    "id": "2e89e420146ec8d6ff605682fc05f011",
    "title": "步同乡张君垓壁韵",
    "authorName": "章崇简",
    "authorId": "2e89e420146ec8d6d1457b72d1457b72",
    "dynasty": "宋",
    "content": [
      "当年杜老最风流，来往清江逸兴幽。",
      "西蜀好山宜入画，南龛佳景远舒眸。",
      "民安暂得琴书乐，岁宴间为麋鹿游。",
      "记得鄱阳张子韵，白云红日共悠悠。"
    ]
  },
  {
    "id": "2e89e420147550af3934ea724ab9c508",
    "title": "春夜",
    "authorName": "钱大椿",
    "authorId": "2e89e420147550afd1457b72d1457b72",
    "dynasty": "宋",
    "content": [
      "燕子衔泥已下帘，深深庭院薄寒天。",
      "海棠枝上黄昏月，杨柳梢头浅澹烟。",
      "勾引芳情春梦蝶，频催愁绪夜啼鹃。",
      "踏青年少归来晚，斗酒花阴枕石眠。"
    ]
  },
  {
    "id": "2e89e420147892dc8b309519780e90c4",
    "title": "小雪",
    "authorName": "释善珍",
    "authorId": "2e89e420147892dca42a596fd759175d",
    "dynasty": "宋",
    "content": [
      "云暗初成霰点微，旋闻蔌蔌洒窗扉。",
      "最愁南北犬惊吠，兼恐北风鸿退飞。",
      "梦锦尚堪裁好句，鬓丝那可织寒衣。",
      "拥炉睡思难撑拄，起唤梅花为解围。"
    ]
  },
  {
    "id": "2e89e420147963f3953d0443c8b2de84",
    "title": "高山堂",
    "authorName": "梁佐厚",
    "authorId": "2e89e420147963f3d1457b72d1457b72",
    "dynasty": "宋",
    "content": [
      "危巅层阁倚云平，一凭阑干醉魄醒。",
      "霁雨乱山生淡碧，带风寒竹有馀青。",
      "孤猿傍石来深涧，幽鸟冲烟入画屏。",
      "却让高僧占仙境，蓬莱不独在沧溟。"
    ]
  },
  {
    "id": "2e89e420147a645eb8cf5e2bd7f74c59",
    "title": "冲虚观",
    "authorName": "梁真素",
    "authorId": "2e89e420147a645ed1457b72d1457b72",
    "dynasty": "宋",
    "content": [
      "三千六百丈罗浮，来今往古得仙游。",
      "转头丹葛如昨日，接武苏辕能几秋。",
      "石洞尚听黄鹤语，铁桥仍见紫云留。",
      "当时野老呕吟地，试问山灵记得否。"
    ]
  },
  {
    "id": "2e89e420148826f590d94ef947eb244b",
    "title": "游永福方广岩",
    "authorName": "吴锜",
    "authorId": "2e89e420148826f5d1457b72d1457b72",
    "dynasty": "宋",
    "content": [
      "曾访神仙岩洞来，人言伟观似天台。",
      "藤萝足下猿猱啸，钟鼓声边日月开。",
      "灯续佛光凝紫翠，云将蜃气作楼台。",
      "最怜贯石神龙尾，犹带天东雨露回。"
    ]
  },
  {
    "id": "2e89e420149b87f1d6edd600e12a919f",
    "title": "和陈述古仙居岩老堂诗",
    "authorName": "王振",
    "authorId": "2e89e420149b87f1d1457b72d1457b72",
    "dynasty": "宋",
    "content": [
      "政暇此观书，心闲渭水渔。",
      "宛然山叟室，移入县庭居。",
      "雨霁群峰秀，风生一谷虚。",
      "我朝求治功，好顾卧龙庐。"
    ]
  },
  {
    "id": "2e89e42014a3ad4724ffacbbf9bb010a",
    "title": "立秋日书怀",
    "authorName": "王畴",
    "authorId": "2e89e42014a3ad47d1457b72a2137a2a",
    "dynasty": "宋",
    "content": [
      "一岁中分气序平，夫何犹有感秋情。",
      "已饶健鹘凌空翮，肯作寒蜩抱树声。",
      "桐叶渐愁经雨坠，桂枝还喜得风生。",
      "夜凉频惬山居兴，天澹银河彻晓清。"
    ]
  },
  {
    "id": "2e89e42014a3ad477c051676ff9dd3ea",
    "title": "送同年蒲叔范察判杭州监",
    "authorName": "王畴",
    "authorId": "2e89e42014a3ad47d1457b72a2137a2a",
    "dynasty": "宋",
    "content": [
      "释之久未调，王粲当从军。",
      "谓言塞垣事，壮气横风云。",
      "育材幸明代，荐贤无令君。",
      "如无汉酤冗，沈此荆山珍。",
      "萍氏本讥酒，周官有彝伦。",
      "孝武事却攘，志清天地屯。",
      "连兵无时已，四海萧然贫。",
      "官始操酿具，榷之饱师人。",
      "利源一以泄，颓波荡无垠。",
      "糜谷费耒耜，良糵争清醇。",
      "酒禁著律令，犯笞及其身。",
      "狂药乃陷阱，伤哉尧舜民。",
      "炎灵属我后，天资英且仁。",
      "邦力早雄富，汉制仍相循。",
      "岁赋二千万，经入固已勤。",
      "弥年拥武节，聚边清国氛。",
      "雄雄百万师，跨迈击燕秦。",
      "仰给倾武库，赏赍图戎勋。",
      "加敛犹不足，返古当何云。",
      "杭城东南剧，地将湖海邻。",
      "榷利冠天下，旗亭压重闉。",
      "彼虽斗筲职，亦择才英臣。",
      "风露气已肃，溪潭寒弥新。",
      "沙榜朝汍汍，吴涛暮沄沄。",
      "南州近牛斗，气象雄霜旻。",
      "汀枫变老蘖，赤叶晴相纷。",
      "尝茶泊幽寺，观鱼下轻䑳。",
      "行当收翘楚，宁复混蒸薪。",
      "无为狎吴叟，坐恋秋江莼。"
    ]
  },
  {
    "id": "2e89e42014a4eccbd32af6ceaa07d386",
    "title": "题南龛寺",
    "authorName": "家彬",
    "authorId": "2e89e42014a4eccbd1457b72d1457b72",
    "dynasty": "宋",
    "content": [
      "岩下楩楠秋复春，当年觞咏悉名臣。",
      "旧游已去成陈迹，佳句还如见古人。"
    ]
  },
  {
    "id": "2e89e42014a4eccbd32af6ce9c25d43a",
    "title": "题南龛寺",
    "authorName": "家彬",
    "authorId": "2e89e42014a4eccbd1457b72d1457b72",
    "dynasty": "宋",
    "content": [
      "极目江山依夕照，回头城市隔嚣尘。",
      "登临未久还西去，堪愧芸夫每问津。"
    ]
  },
  {
    "id": "2e89e42014af91cb4ba8b8d998b69ae5",
    "title": "书事七首",
    "authorName": "时少章",
    "authorId": "2e89e42014af91cbd1457b72d1457b72",
    "dynasty": "宋",
    "content": [
      "诸将纷然各自雄，面前全隔马牛风。",
      "尚衣已办通天带，何日临门送晋公。"
    ]
  },
  {
    "id": "2e89e42014af91cb4ba8b8d9d4e0f40a",
    "title": "书事七首",
    "authorName": "时少章",
    "authorId": "2e89e42014af91cbd1457b72d1457b72",
    "dynasty": "宋",
    "content": [
      "共说曾公有府城，殿前数日净边尘。",
      "白麻宣受人争看，宝马高秋报主身。"
    ]
  },
  {
    "id": "2e89e42014af91cb4ba8b8d929389cc0",
    "title": "书事七首",
    "authorName": "时少章",
    "authorId": "2e89e42014af91cbd1457b72d1457b72",
    "dynasty": "宋",
    "content": [
      "特地今年荷主恩，储胥百万给诸屯。",
      "张彝自向河南死，怀朔惊翻贺六浑。"
    ]
  },
  {
    "id": "2e89e42014af91cb4ba8b8d96236654b",
    "title": "书事七首",
    "authorName": "时少章",
    "authorId": "2e89e42014af91cbd1457b72d1457b72",
    "dynasty": "宋",
    "content": [
      "莫为蒲骚举高趾，边情转眼又千回。",
      "吴房小败宁非计，防后飞军雪里来。"
    ]
  },
  {
    "id": "2e89e42014af91cb4ba8b8d91e0275ff",
    "title": "书事七首",
    "authorName": "时少章",
    "authorId": "2e89e42014af91cbd1457b72d1457b72",
    "dynasty": "宋",
    "content": [
      "高帝神灵未可诬，至今陵柏尚扶疏。",
      "小臣眼有一石泪，准拟北来都破除。"
    ]
  },
  {
    "id": "2e89e42014af91cb4ba8b8d94b4b9eb2",
    "title": "书事七首",
    "authorName": "时少章",
    "authorId": "2e89e42014af91cbd1457b72d1457b72",
    "dynasty": "宋",
    "content": [
      "北引黄河入宿河，下栽鹿角起层波。",
      "城中待哺一万户，咫尺南船那得过。"
    ]
  },
  {
    "id": "2e89e42014af91cb4ba8b8d9b7d5b6ac",
    "title": "书事七首",
    "authorName": "时少章",
    "authorId": "2e89e42014af91cbd1457b72d1457b72",
    "dynasty": "宋",
    "content": [
      "玛瑙遗基尚未斜，两京风物使人嗟。",
      "先皇月出曾游历，空见春风发落花。"
    ]
  },
  {
    "id": "2e89e42014af91cb86ca4d2b03dc79fc",
    "title": "题园门",
    "authorName": "时少章",
    "authorId": "2e89e42014af91cbd1457b72d1457b72",
    "dynasty": "宋",
    "content": [
      "林花落处忆初妍，半折妖红似隔年。",
      "今日绿阴还涨眼，却思花落又茫然。"
    ]
  },
  {
    "id": "2e89e42014af91cbf1596b38e2baead5",
    "title": "鸣鸡行",
    "authorName": "时少章",
    "authorId": "2e89e42014af91cbd1457b72d1457b72",
    "dynasty": "宋",
    "content": [
      "三里寥落秋夜长，老鸡望星初引吭。",
      "一声二声天沆漭，客梦初回犹惚恍。",
      "三声四声天渐明，道上行人马蹄响。",
      "嗟尔行人人有心，心长面短谁能寻。",
      "薛君脱走窘思虑，刘牧起舞豪精神。",
      "勿言咿喔才满座，中有叹悲千万个。",
      "君知种种在此鸡，只合鸡声塞天破。",
      "吴中老翁百不忙，杀鸡酿酒酬年光。",
      "黄紬软暖蒲荐稳，日出三竿犹在床。"
    ]
  },
  {
    "id": "2e89e42014af91cbd44cd12f6e9d93a6",
    "title": "大节堂碑引",
    "authorName": "时少章",
    "authorId": "2e89e42014af91cbd1457b72d1457b72",
    "dynasty": "宋",
    "content": [
      "天降疢疾殄我民，鸱鹠奋怒豺虎狞。",
      "掩道赤鸦蔽阳精，夜罗鬼火塞要津。",
      "当涂大吏腰缠金，挠腘稽颡泪满膺。",
      "嗢咿软语若稚婴，欺卖宗祏倾皇灵。",
      "有勇三子心棱棱，扳弧援甲凭孤城。",
      "城颓兵折气益振，目光如炬铄成群。",
      "或从辟雍曳长绅，欲拄八极遮帝𨍍。",
      "有伟三子辞轰轰，危立高骂声吐霆。",
      "颈血溅天天为昏，断尸峙立不仆倾。",
      "神扶鬼挟赫可惊，坐朝不与燕不宾。",
      "寸武不踏黄金屏，性忠内发孰使令。",
      "英气挺挺旷古今，朅来柯山访厥孙。",
      "仿佛毅状冲杳冥，筑堂泮宇夐深明。",
      "悲风苦雨凄棘林，魂兮来归肃泠泠。",
      "寥哉旷宇畴非臣，登兹堂兮企风神。",
      "须毛磔立心胆森，勿俾三子专修名。"
    ]
  },
  {
    "id": "2e89e42014b6cbcda2e7b9c556d47a4d",
    "title": "废观",
    "authorName": "林景英",
    "authorId": "2e89e42014b6cbcdd1457b72d1457b72",
    "dynasty": "宋",
    "content": [
      "羽衣人已化，无处问殊庭。",
      "春色桃谁种，天香药自灵。",
      "片霞飞绝顶，一鹤下青冥。",
      "荒藓空阶下，犹闻夜祭星。"
    ]
  },
  {
    "id": "2e89e42014b6cbcd800f86475976999f",
    "title": "寄陈莘村",
    "authorName": "林景英",
    "authorId": "2e89e42014b6cbcdd1457b72d1457b72",
    "dynasty": "宋",
    "content": [
      "玄冬梅半白，光接太丘星。",
      "雪月往来梦，溪山长短亭。",
      "利名成露草，行止付风萍。",
      "三十年来友，无如老典型。"
    ]
  },
  {
    "id": "2e89e42014b6cbcd80629a517740b8dd",
    "title": "秋风",
    "authorName": "林景英",
    "authorId": "2e89e42014b6cbcdd1457b72d1457b72",
    "dynasty": "宋",
    "content": [
      "飒然何处起，水国不成眠。",
      "触树人疑雨，开门月在天。",
      "渔舟移绝浦，雁阵落荒田。",
      "晓起伤漂荡，芦花走屋前。"
    ]
  },
  {
    "id": "2e89e42014b6cbcd1c1ec033cdcaf981",
    "title": "言归",
    "authorName": "林景英",
    "authorId": "2e89e42014b6cbcdd1457b72d1457b72",
    "dynasty": "宋",
    "content": [
      "言归江海上，甘向石田耕。",
      "不愧为斯世，能闲过此生。",
      "地从邻竹占，树听野禽争。",
      "坐咏风涛外，南山尽日行。"
    ]
  },
  {
    "id": "2e89e42014b6cbcd26a83cbc009415d7",
    "title": "林氏庵呈周鍊师",
    "authorName": "林景英",
    "authorId": "2e89e42014b6cbcdd1457b72d1457b72",
    "dynasty": "宋",
    "content": [
      "遥跨青田鹤，翩翩到此来。",
      "庭生自家草，山有主人梅。",
      "扫石夜朝斗，雨田秋起雷。",
      "谁知尘影里，清趣似蓬莱。"
    ]
  },
  {
    "id": "2e89e42014b6cbcdbc9758edd4816cea",
    "title": "送友之石龙",
    "authorName": "林景英",
    "authorId": "2e89e42014b6cbcdd1457b72d1457b72",
    "dynasty": "宋",
    "content": [
      "一杯渭酒劝诗豪，杨柳西风拂去袍。",
      "行路正当金虎壮，登云不惮石龙高。",
      "水悬岩白惊残雪，日漾溪红认落桃。",
      "记取奚囊新句得，月三四幅寄东皋。"
    ]
  },
  {
    "id": "2e89e42014b6cbcd886858e27b90a647",
    "title": "日出入行",
    "authorName": "林景英",
    "authorId": "2e89e42014b6cbcdd1457b72d1457b72",
    "dynasty": "宋",
    "content": [
      "朝出扶桑来，莫入虞渊去。",
      "胡不缓驰驱，百岁一朝暮。"
    ]
  },
  {
    "id": "2e89e42014c8b521c650c24a8e972e43",
    "title": "留题楼观",
    "authorName": "薛周",
    "authorId": "2e89e42014c8b521d1457b72d1457b72",
    "dynasty": "宋",
    "content": [
      "结草终南下，云萝一径深。",
      "人穷文始迹，谁到伯阳心。",
      "古木含天理，清风快客襟。",
      "劳车行计促，空愧负长吟。"
    ]
  },
  {
    "id": "2e89e42014ce0a919b707b622c9281e3",
    "title": "中秋月集句",
    "authorName": "葛次仲",
    "authorId": "2e89e42014ce0a916c340f2586485c28",
    "dynasty": "宋",
    "content": [
      "玉露中秋夜，亭亭月正圆。",
      "一霄当皎洁，万象共澄鲜。",
      "送别高台上，添愁野帐前。",
      "无因驻清景，歌舞入明年。"
    ]
  },
  {
    "id": "2e89e42014ce0a919b707b6291add2e8",
    "title": "中秋月集句",
    "authorName": "葛次仲",
    "authorId": "2e89e42014ce0a916c340f2586485c28",
    "dynasty": "宋",
    "content": [
      "凉夜清秋半，常娥照玉轮。",
      "九霄微有露，万里正无尘。",
      "气射繁星灭，明翻宿鸟频。",
      "寥寥天地内，风景一时新。"
    ]
  },
  {
    "id": "2e89e42014ce0a916a2e76f3406a85e8",
    "title": "诗一首",
    "authorName": "葛次仲",
    "authorId": "2e89e42014ce0a916c340f2586485c28",
    "dynasty": "宋",
    "content": [
      "万里清江万里天，一村桑柘一村烟。",
      "渔翁醉睡又醒睡，高唱夕阳孤岛边。"
    ]
  },
  {
    "id": "2e89e42014ce0a91187db518940b49d9",
    "title": "昆山慧聚寺集句",
    "authorName": "葛次仲",
    "authorId": "2e89e42014ce0a916c340f2586485c28",
    "dynasty": "宋",
    "content": [
      "全吴临巨溟，青山天一隅。",
      "静境林麓好，胜概凌方壶。",
      "泓泓野泉洁，暧暧烟谷虚。",
      "攀云造禅扃，跻险筑幽居。",
      "道人刺猛虎，复来薙榛芜。",
      "咄嗟檀施开，以有此屋庐。",
      "侧叠万古石，功就岂斯须。",
      "磥砢成广殿，鬼工不可图。",
      "有穷者孟郊，过此亦踌躇。",
      "赋诗留岩屏，词律响琼琚。",
      "我访岑寂境，幸与高士俱。",
      "时升翠微上，凉阁对红蕖。",
      "岸帻偃东斋，果药杂纷敷。",
      "上方风景清，华敞绰有馀。",
      "高窗瞰远郊，万壑明晴初。",
      "赏爱未能去，赪霞照桑榆。",
      "老僧道机熟，闲持贝叶书。",
      "秉心识本源，高谈出有无。",
      "茗酌待幽客，顿令烦抱舒。",
      "儒道虽异门，意合不为殊。",
      "抖擞垢秽衣，惟有牟尼珠。",
      "馀生愿休止，投策谢归涂。"
    ]
  },
  {
    "id": "2e89e42014d240502f96eff0c80f90ce",
    "title": "挽薛常州艮斋先生",
    "authorName": "莫济",
    "authorId": "2e89e42014d24050d1457b72d1457b72",
    "dynasty": "宋",
    "content": [
      "今代论儒学，如君德最优。",
      "是非千古事，出入九家流。",
      "身殁言犹在，官卑志未酬。",
      "傥令兴礼乐，端不后程仇。"
    ]
  },
  {
    "id": "2e89e42014d240507682b79f048c570b",
    "title": "次韵梁尉秦碑",
    "authorName": "莫济",
    "authorId": "2e89e42014d24050d1457b72d1457b72",
    "dynasty": "宋",
    "content": [
      "六王失国四海归，秦皇东刻南巡碑。",
      "法因史籀有增减，名与苍颉争飞驰。",
      "自言功德可歌颂，黔首个个愚无知。",
      "海神何故独拒命，风涛塞路蟠蛟螭。",
      "群臣谄佞仙药远，死生治乱分两歧。",
      "山灵不可守碑记，片段应作龟床支。",
      "陵谷虽存世代异，耳目双被诞者欺。",
      "只馀纸本落人世，千古遗臭东南崖。",
      "我闻秦望最高峻，城域所见非昔时。",
      "何山距县四十里，符合传记壮且奇。",
      "众峰乃是子孙行，古木几换蛟龙枝。",
      "指东作西未足怪，父老流传从小儿。",
      "政如涂山玉帛会，漫不可考岁久之。",
      "梁君吏隐年甚少，郁郁寸角初解麋。",
      "裹粮挈榼访古迹，气味萧散如分司。",
      "忽闻片石在绝顶，小篆无乃斯翁为。",
      "手披荆棘诃虎兕，拄杖直叩山头皮。",
      "模糊岂复有字画，此物及见秦乱离。",
      "当时威势振天下，不言惨毒民嗟咨。",
      "乘舆所至为刀锯，方岳何暇安礼仪。",
      "关中屡弃百二险，历数浪指亿万期。",
      "君臣乃尔自贤圣，鲠论不复相瑕疵。",
      "陈迹安知百世后，樵夫牧子笑脱颐。",
      "兴亡俄顷三叹息，抚掌重阅太史辞。",
      "假使玉箸馀笔画，文过其实世所嗤。",
      "早知金石不可恃，相君应悔燔书诗。"
    ]
  },
  {
    "id": "2e89e42014d4d9496124811fc809c648",
    "title": "三友堂山",
    "authorName": "宇文绍奕",
    "authorId": "2e89e42014d4d949d1457b72d1457b72",
    "dynasty": "宋",
    "content": [
      "峭拔耸青天，巍峨镇方国。",
      "愿与君为友，万古长一色。"
    ]
  },
  {
    "id": "2e89e42014d4d949dc7e9cd3477a5a71",
    "title": "三友堂泉",
    "authorName": "宇文绍奕",
    "authorId": "2e89e42014d4d949d1457b72d1457b72",
    "dynasty": "宋",
    "content": [
      "青泉出山下，到海流不息。",
      "愿与君为友，果行而育德。"
    ]
  },
  {
    "id": "2e89e42014d4d949eb50784f8a734eb8",
    "title": "三友堂风",
    "authorName": "宇文绍奕",
    "authorId": "2e89e42014d4d949d1457b72d1457b72",
    "dynasty": "宋",
    "content": [
      "清风泠然来，襟袖皆披拂。",
      "愿与君为友，相见长及物。"
    ]
  },
  {
    "id": "2e89e42014d4d9494a9d0c3c9f6b7bd5",
    "title": "三友堂竹",
    "authorName": "宇文绍奕",
    "authorId": "2e89e42014d4d949d1457b72d1457b72",
    "dynasty": "宋",
    "content": [
      "清淡不媚春，挺挺凌霜雪。",
      "愿与君为友，虚中而劲节。"
    ]
  },
  {
    "id": "2e89e42014d4d949973fbaf3102b59ec",
    "title": "三友堂月",
    "authorName": "宇文绍奕",
    "authorId": "2e89e42014d4d949d1457b72d1457b72",
    "dynasty": "宋",
    "content": [
      "明月丽青天，群星隐晶耀。",
      "愿与君为友，容光无不照。"
    ]
  },
  {
    "id": "2e89e42014dabefced439e815ad53741",
    "title": "挽蔡西山先生",
    "authorName": "翁升",
    "authorId": "2e89e42014dabefcd1457b72d1457b72",
    "dynasty": "宋",
    "content": [
      "伤哉道学不容时，力抵先生蹈至危。",
      "槐棘佥谋虽日伪，草茅公论实难欺。",
      "苍梧千里地虽远，白首一心天自知。",
      "借问西山近何似，白云长护紫阳碑。"
    ]
  },
  {
    "id": "2e89e42014df86b70816a118aac2fecf",
    "title": "过叔祖崇栲翁别业",
    "authorName": "赵良坡",
    "authorId": "2e89e42014df86b7d1457b72d1457b72",
    "dynasty": "宋",
    "content": [
      "别业开东野，萧然足卧云。",
      "涛声晴射雨，庭影夏呈秋。",
      "返照霞初幕，遥峰翠欲流。",
      "以斯清乐境，不信有瀛洲。"
    ]
  },
  {
    "id": "2e89e42014df86b72ae21d6940b4cd2b",
    "title": "隐居",
    "authorName": "赵良坡",
    "authorId": "2e89e42014df86b7d1457b72d1457b72",
    "dynasty": "宋",
    "content": [
      "习静深山里，幽栖趣偪真。",
      "青楼何足契，白雪故相亲。",
      "守道无妨困，藏书不圣贫。",
      "昔人嘉遁汉，我亦爱逃秦。"
    ]
  },
  {
    "id": "2e89e42014df86b7e6926f08a6538ee7",
    "title": "咏杨司业观菊图",
    "authorName": "赵良坡",
    "authorId": "2e89e42014df86b7d1457b72d1457b72",
    "dynasty": "宋",
    "content": [
      "寄傲南窗罢草玄，寥寥三径菊花前。",
      "春风自足繁桃李，为爱秋香到晚妍。"
    ]
  },
  {
    "id": "2e89e42014df86b7008e2127f8b62871",
    "title": "避暑山亭",
    "authorName": "赵良坡",
    "authorId": "2e89e42014df86b7d1457b72d1457b72",
    "dynasty": "宋",
    "content": [
      "茂林深处散清凉，石罅泉声引兴长。",
      "高挂角巾舒啸傲，炎飙那得到山庄。"
    ]
  },
  {
    "id": "2e89e42014df86b72784ead6a4fb9cf6",
    "title": "雪水庵咏雪二十韵",
    "authorName": "赵良坡",
    "authorId": "2e89e42014df86b7d1457b72d1457b72",
    "dynasty": "宋",
    "content": [
      "玄冥司号令，屏翳驱云车。",
      "巧舞穿幽隙，轻扬下曲洼。",
      "初疑蚕食叶，犹恐蟹行沙。",
      "铅汞三千界，璚瑶百万家。",
      "楼台银作砌，城阙玉为衙。",
      "压竹枝翻重，封梅色更佳。",
      "文光偏得月，点缀易为花。",
      "万瓦鱼鳞矗，千山鸟迹遐。",
      "凝檐珠错落，布地粉交加。",
      "恍若水晶溜，犹然宝鉴华。",
      "馀晖翻鹤羽，皓彩扑乌纱。",
      "镂刻非因巧，陶镕未有瑕。",
      "冰奁缘沼合，缟带逐车斜。",
      "圜石银盘叠，尖峰玉笋芽。",
      "豪家争玩赏，洞府亦諠哗。",
      "锦帐传卮酒，竹炉沸鼎茶。",
      "丰年先有兆，清气浩无涯。",
      "飞絮那能拟，凭虚最可夸。",
      "不须东郭履，自是剡溪艖。",
      "恭喜瞻三白，停杯看六葩。"
    ]
  },
  {
    "id": "2e89e42014df86b74815f72418f660e6",
    "title": "赠友之闽",
    "authorName": "赵良坡",
    "authorId": "2e89e42014df86b7d1457b72d1457b72",
    "dynasty": "宋",
    "content": [
      "世人作离别，惟别酒一觞。",
      "今我与君别，稍稍鄙玕琅。",
      "闽海古名地，幕职不可量。",
      "圣明广延揽，计日下褒章。",
      "愿将此言赠，用以代琼浆。"
    ]
  },
  {
    "id": "2e89e42014ee967627352cad03c6db40",
    "title": "登高凉山谒墓",
    "authorName": "陈廷光",
    "authorId": "2e89e42014ee9676d1457b72d1457b72",
    "dynasty": "宋",
    "content": [
      "云气拥松楸，佳城生意幽。",
      "扫残黄叶路，奠遍绿新刍。",
      "想像音容在，瞻衣涕泗流。",
      "东迁祷灵墓，端为护行舟。"
    ]
  },
  {
    "id": "2e89e42014ee96765ba8b445d827f5bd",
    "title": "小山见梅",
    "authorName": "陈廷光",
    "authorId": "2e89e42014ee9676d1457b72d1457b72",
    "dynasty": "宋",
    "content": [
      "小雪梅香已破缄，罗浮春信许先探。",
      "松林酒肆知谁醉，石壁题诗只自惭。",
      "未放翠禽呼梦觉，待教黄野纵鸾骖。",
      "行当看我飞云顶，并取春魁压斗南。"
    ]
  },
  {
    "id": "2e89e42014efdda8eab0802ba7e66840",
    "title": "游谭田寺",
    "authorName": "蒋金部",
    "authorId": "2e89e42014efdda8d1457b72d1457b72",
    "dynasty": "宋",
    "content": [
      "我爱谭田寺，短桥横碧波。",
      "数椽松竹里，静处不须多。"
    ]
  },
  {
    "id": "2e89e42014f1b416294d6c2f333cf0ee",
    "title": "访刘汉英",
    "authorName": "赵与缗",
    "authorId": "2e89e42014f1b416d1457b72d1457b72",
    "dynasty": "宋",
    "content": [
      "无情岁月迅飞梭，却笑浮生虑更多。",
      "最羡君能寻旧业，半溪春雨一渔蓑。"
    ]
  },
  {
    "id": "2e89e42014f1b416ec90854f852b1916",
    "title": "探禹穴感怀",
    "authorName": "赵与缗",
    "authorId": "2e89e42014f1b416d1457b72d1457b72",
    "dynasty": "宋",
    "content": [
      "神禹宏疏凿，流传山海经。",
      "披览未为足，时骑李白鲸。",
      "是日轻飙起，翛然天籁鸣。",
      "孤峰带江浙，突兀地轴横。",
      "振衣履绝顶，盘踞雄殿亭。",
      "群峰百里外，拱护赖众星。",
      "乃信王气钟，根深奕叶生。",
      "厥后卧薪者，会稽栖复兴。",
      "此义久懵懵，寂寞羞山陵。"
    ]
  },
  {
    "id": "2e89e420150248049b3dee63ed38211c",
    "title": "赠安邑簿伍彬归隐",
    "authorName": "路振",
    "authorId": "2e89e420150248042ba59664766d856e",
    "dynasty": "宋",
    "content": [
      "考终秋鬓白，归隐旧峰前。",
      "庭树鸟频啄，山房人尚眠。",
      "寒岩落桂子，野水过茶烟。",
      "已结劳生念，虔心向竺乾。"
    ]
  },
  {
    "id": "2e89e420150248041b5e0ee1bda0c685",
    "title": "题惠泉师壁",
    "authorName": "路振",
    "authorId": "2e89e420150248042ba59664766d856e",
    "dynasty": "宋",
    "content": [
      "汉公尝说惠泉师，解讲楞严解赋诗。",
      "今日我来师已去，草堂风雨立多时。"
    ]
  },
  {
    "id": "2e89e42015024804221d8a5eaedd1275",
    "title": "伐棘篇",
    "authorName": "路振",
    "authorId": "2e89e420150248042ba59664766d856e",
    "dynasty": "宋",
    "content": [
      "伐棘何所山之巅，秋风颾颾棘子丹。折根破柢坚且顽，斸夫趑趄汗污颜。",
      "攒锋束芒趋道还，𦽑之森森缭长藩。暮冬号风雪暗天，漏寒不鸣守犬眠。",
      "主人堂上多金钱，东陵暴客来窥垣。举手触锋身陨颠，千矛万戟争后先。",
      "襟袖结裂不可揎，蹠破指伤流血殷。神离气沮走蹁跹，数尺之墙弗复攀。",
      "索头丑奴搔河壖，朔方屯师连七年。木波马领沙填填，气脉不绝如喉咽。",
      "官军虎怒思吼轩，强弩一发山河穿。将不叶谋空即安，玩养小丑成陨颠。",
      "推刍挽粟徒喧喧，边臣无心靖国艰。为余讽此伐棘篇。"
    ]
  },
  {
    "id": "2e89e420152606c41376e5869c7dcf7b",
    "title": "绝句",
    "authorName": "何正平",
    "authorId": "2e89e420152606c4d1457b72d1457b72",
    "dynasty": "宋",
    "content": [
      "坐见茅斋一叶秋，小山丛柱鸟声幽。",
      "不知叠嶂夜来雨，清晓石楠花乱流。"
    ]
  },
  {
    "id": "2e89e420152dd33ed1b47bc8364c0f9c",
    "title": "蒋沙庄居十首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "他日蓬蒿地，吾庐瓦数沟。",
      "井泉甘胜乳，庭竹冷先秋。",
      "村落时情淡，田畴岁计优。",
      "荆扉轮日掩，最喜近松楸。"
    ]
  },
  {
    "id": "2e89e420152dd33ed1b47bc88fd1e9e0",
    "title": "蒋沙庄居十首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "黄岭虹腰抱，鳌山食案横。",
      "中非避世士，稍亦畏时名。",
      "傍晚浇慵酒，寻春濯足行。",
      "鸡雏娇底死，犊子健能生。"
    ]
  },
  {
    "id": "2e89e420152dd33ed1b47bc8b2c2dca2",
    "title": "蒋沙庄居十首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "翳翳柔桑活，辉辉野水宽。",
      "艺蔬苍芥甲，延客白蒲团。",
      "点缀花粘蔓，稀疏粉束竿。",
      "家风才茗饮，一室听冰寒。"
    ]
  },
  {
    "id": "2e89e420152dd33ed1b47bc8666ed263",
    "title": "蒋沙庄居十首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "软滑香籼颗，肥长紫蕨苗。",
      "盘餐殊不恶，邻叟亦时邀。",
      "潘岳萧条鬓，陶潜颉颃腰。",
      "巢枝得安稳，万物一鹪鹩。"
    ]
  },
  {
    "id": "2e89e420152dd33ed1b47bc8dd8dac89",
    "title": "蒋沙庄居十首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "晴屋鸣鸠妇，春陂翳雉媒。",
      "堮头甘野蔌，锄力到陈荄。",
      "掠水千艘健，横风一笛哀。",
      "最怜双白鸟，解事等闲来。"
    ]
  },
  {
    "id": "2e89e420152dd33ed1b47bc8e5137235",
    "title": "蒋沙庄居十首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "十里蛇原近，宜閟一亩金。",
      "乱酲眠暗术，娇碧拥云林。",
      "早晚归欤计，因循愧此心。",
      "江南吾土乐，应得慰消沉。"
    ]
  },
  {
    "id": "2e89e420152dd33ed1b47bc835ba25b9",
    "title": "蒋沙庄居十首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "松种龙蛇子，栽培近著行。",
      "有时窥北榻，不日暗东冈。",
      "泪落终含韵，轮囷未竟长。",
      "故应容足地，投老慰荒凉。"
    ]
  },
  {
    "id": "2e89e420152dd33ed1b47bc84f1afa5f",
    "title": "蒋沙庄居十首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "羊栈鸡埘接，蔬畦麦垄傍。",
      "蜗涎书老壁，苔阵涩高厢。",
      "家有青缃学，儿传急就章。",
      "未甘骑瘦马，跳蚤事乾忙。"
    ]
  },
  {
    "id": "2e89e420152dd33ed1b47bc8ebc8bc08",
    "title": "蒋沙庄居十首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "名愧周繁弱，材非鲁孟劳。",
      "蛙仍当鼓吹，径任没蓬蒿。",
      "紫芋新厨味，黄枨馥鲙刀。",
      "业诗何水部，耽酒阮兵曹。"
    ]
  },
  {
    "id": "2e89e420152dd33ed1b47bc8177b2f08",
    "title": "蒋沙庄居十首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "刘宗坟墓国，金水眇萦回。",
      "飐飐鸦巢覆，疏疏槿户开。",
      "春风持赠柳，腊雪试妆梅。",
      "欲识尘埃少，元无俗物来。"
    ]
  },
  {
    "id": "2e89e420152dd33eecef6162dfff5753",
    "title": "莆田杂诗二十首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "清樾陂陀外，春深四五家。",
      "丛祠下箫鼓，平楚暗桑麻。",
      "水国潜虬傲，天程去鸟赊。",
      "仙山仍在目，潇洒送生涯。"
    ]
  },
  {
    "id": "2e89e420152dd33eecef616271c46caf",
    "title": "莆田杂诗二十首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "梅雨催农镈，痴风泣海樯。",
      "鱼龙波浪阔，燕雀户庭凉。",
      "鳐柱春刳玉，蚝山夜凿霜。",
      "家园两痕泪，早晚促吾装。"
    ]
  },
  {
    "id": "2e89e420152dd33eecef6162386b293d",
    "title": "莆田杂诗二十首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "南北分双刹，公私限五塘。",
      "蚶祠开锁碎，蟹井幕荒凉。",
      "酒熟传红泛，抢珍异墨黄。",
      "飘零晋耆旧，冠剑几星霜。"
    ]
  },
  {
    "id": "2e89e420152dd33eecef6162960d33d7",
    "title": "莆田杂诗二十首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "梅井经疏凿，如闻自昔人。",
      "玉奁深贮月，云乳暖藏春。",
      "桐叶谁新汲，葵芽好问津。",
      "端堪事杯酌，泠汰客襟尘。"
    ]
  },
  {
    "id": "2e89e420152dd33eecef616223650405",
    "title": "莆田杂诗二十首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "末丽娟娟妒，山丹灼灼姝。",
      "暖烟岩养璞，沉碧凤将雏。",
      "刀尺文章拙，巾㡚礼数迂。",
      "课成鸥鹭想，片梦落江湖。"
    ]
  },
  {
    "id": "2e89e420152dd33eecef616249412f3c",
    "title": "莆田杂诗二十首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "十里壶公庙，喧传像逼真。",
      "斧斤刳洞骨，风雨涩松鳞。",
      "气象乾坤豁，涵濡草木春。",
      "的应云闹处，藏得武陵人。"
    ]
  },
  {
    "id": "2e89e420152dd33eecef616231272d1c",
    "title": "莆田杂诗二十首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "鶗鴂青春晏，绕鼩白社骄。",
      "掠风雏燕翼，界雨晚虹腰。",
      "醥醁银床沥，葑茸紫涧苗。",
      "到家幸无苦，浦溆有回潮。"
    ]
  },
  {
    "id": "2e89e420152dd33eecef6162726c761f",
    "title": "莆田杂诗二十首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "饱闻何氏子，遗迹在仙山。",
      "节拥三清绛，龙骑九色班。",
      "曲屏明猿荟，哀玉走潺湲。",
      "好刷摩天翮，徂镳试一攀。"
    ]
  },
  {
    "id": "2e89e420152dd33eecef616277560aaf",
    "title": "莆田杂诗二十首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "香忆传岩号，龟曾得寺名。",
      "禽巢多越思，海错尽南烹。",
      "接食乌儿堕，漫冈犊子狞。",
      "正怜杯酒贱，醉叟日纵横。"
    ]
  },
  {
    "id": "2e89e420152dd33eecef61625ded927d",
    "title": "莆田杂诗二十首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "鹤唳归云急，龙移过雨腥。",
      "桂清飘月岫，槎老卧烟汀。",
      "洞失壶公旧，雩传妙应灵。",
      "不缘幽事隔，小复理篂箳。"
    ]
  },
  {
    "id": "2e89e420152dd33eecef61623cf1b061",
    "title": "莆田杂诗二十首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "共乐超然构，跻攀一气边。",
      "苍茫云水国，清润李梅天。",
      "碎白淙崖瀑，孤青煮海烟。",
      "三神山自邈，何至苦求旃。"
    ]
  },
  {
    "id": "2e89e420152dd33eecef61624fbe2558",
    "title": "莆田杂诗二十首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "蟏蛸当户缀，络纬拥莎吟。",
      "诗魄干霄上，棋魔搅海深。",
      "忘机一飞鸟，藏拙万黄金。",
      "昨有逃虚慰，支郎下北岑。"
    ]
  },
  {
    "id": "2e89e420152dd33eecef6162f4ad9fc0",
    "title": "莆田杂诗二十首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "直东无际海，万水自朝宗。",
      "沃日才分爝，浮天亦荡胸。",
      "吐吞何楚越，冗长到鱼龙。",
      "好在乘桴客，吾安议适从。"
    ]
  },
  {
    "id": "2e89e420152dd33eecef6162fe69fba9",
    "title": "莆田杂诗二十首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "远寺梢清梵，孤城咽晚笳。",
      "稻畦眠堮渌，榕径愕悬蛇。",
      "尊俎辉琮璧，诗书蛰镆铘。",
      "家家馀岁计，吉贝与蒸纱。"
    ]
  },
  {
    "id": "2e89e420152dd33eecef6162c26f77ff",
    "title": "莆田杂诗二十首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "当日山南寺，层楼插蔽亏。",
      "龙蛇缄柳笔，风雨舛唐碑。",
      "游浅云吞液，山稀海衬眉。",
      "杖藜支瘦鹤，白发茂林缁。"
    ]
  },
  {
    "id": "2e89e420152dd33eecef61621d9f8b54",
    "title": "莆田杂诗二十首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "功名惭鹗瞬，龟组困鸠佻。",
      "元结郎终漫，刘安隐孰招。",
      "客尘关簿领，生计负渔樵。",
      "赖足尊中物，时将块磊浇。"
    ]
  },
  {
    "id": "2e89e420152dd33eecef6162a8aad7e5",
    "title": "莆田杂诗二十首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "傍海千塍稻，由来䆉稏蟠。",
      "异时更虐飓，中夕舞惊澜。",
      "竟使鱼鳖有，不堪蛙黾欢。",
      "嗟吾无急策，坐视汝凋残。"
    ]
  },
  {
    "id": "2e89e420152dd33eecef616208178054",
    "title": "莆田杂诗二十首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "荔子绡囊搐，蕉花玉糁骈。",
      "紫髯牵腰袅，绀■走婵娟。",
      "萧寺千家幕，兰盆七月天。",
      "壶公仙日月，乞汝送流年。"
    ]
  },
  {
    "id": "2e89e420152dd33eecef616208ececd7",
    "title": "莆田杂诗二十首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "三县圜扉阒，全闽道院传。",
      "夜涛悭梦寐，晡食厌腥膻。",
      "家塾儒风旧，牢盆利孔偏。",
      "尘埃如拂得，定作海乡仙。"
    ]
  },
  {
    "id": "2e89e420152dd33eecef616220c739f9",
    "title": "莆田杂诗二十首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "雨露萧茅浃，乾坤燕雀微。",
      "草莱鞭懒蛰，廊庙集横飞。",
      "今者诚何补，吾其孰与归。",
      "夜来天直北，剑魄绕星辉。"
    ]
  },
  {
    "id": "2e89e420152dd33e0cf5e0b63b4a0ff5",
    "title": "早发赴蒙县二首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "草露垂垂白，溪泥脚脚深。",
      "槿篱藏吠犬，桑蘙漏栖禽。",
      "食匕惊浮世，鞭梢度寸阴。",
      "利名幺麽得，会是死灰心。"
    ]
  },
  {
    "id": "2e89e420152dd33e0cf5e0b6e996656a",
    "title": "早发赴蒙县二首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "摇落秋无赖，追随月结缘。",
      "褐衣寒未授，枥马老先颠。",
      "客思淮云远，乡魂越鸟边。",
      "荒唐故时叟，曳尾想遗阡。"
    ]
  },
  {
    "id": "2e89e420152dd33ebf89a33a30604a4e",
    "title": "赠谢民师",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "三语君为掾，百罹吾厌生。",
      "江山共乡思，兰桂敌交情。",
      "黄卷真无负，龙渊恐不平。",
      "何当改初服，别约纽荃蘅。"
    ]
  },
  {
    "id": "2e89e420152dd33e5c55e39c3bade290",
    "title": "临江",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "居然两福地，首尾限清江。",
      "䆗窱芦州抱，晶荧石涧淙。",
      "泼云秋䆉稏，割雨晓舽艭。",
      "愁绝村南舍，驯鸡对小窗。"
    ]
  },
  {
    "id": "2e89e420152dd33e4a09980e594341d5",
    "title": "览唐元成诗因而有赠",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "欲识君诗格，飘然人所难。",
      "清风生玉宇，白露滴金盘。",
      "吟嚼充肠冷，披开绕坐寒。",
      "迥无脂粉气，字字是琅玕。"
    ]
  },
  {
    "id": "2e89e420152dd33ec87c4c28bf2a9584",
    "title": "春日舟中即事",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "墨绶蛮乡去，青春瘴海行。",
      "陋篷愁暴雨，小艇畏长鲸。",
      "滩恶舟难渡，风狂浪易生。",
      "不堪江上笛，时送两三声。"
    ]
  },
  {
    "id": "2e89e420152dd33e528763039610f4e0",
    "title": "大行皇太后挽词二首其一",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "挚别王雎德，吁嗟卷耳心。",
      "轴回坤事退，波度月痕侵。",
      "金暗奁花涩，椒寒壁气沉。",
      "生平宗庙福，膏泽在民深。"
    ]
  },
  {
    "id": "2e89e420152dd33ead6ebba46c403f44",
    "title": "追尊皇太后挽词二首其一",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "代邸基元命，唐侯福万邦。",
      "五云深紫凤，九地转银江。",
      "白玉形容册，苍烟扈从幢。",
      "由来阊阖路，望绝帝瞳双。"
    ]
  },
  {
    "id": "2e89e420152dd33efc14d329df7c34ce",
    "title": "畏日三首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "畏日杲杲天东隅，盘餐逆旅进山肤。",
      "岑崟远岫不知数，磊落近松如有须。",
      "旅人琐琐信物役，逝者滔滔皆利徒。",
      "目送长云藉平隰，赤骥正愁青玉刍。"
    ]
  },
  {
    "id": "2e89e420152dd33efc14d3291e53cb8a",
    "title": "畏日三首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "畏日赫赫天南隅，漫漫白道盘郁纡。",
      "过蛇摇毒宿莽死，阴崖发赭悬泉枯。",
      "沉迷未省招楚些，激越可是歌吴趋。",
      "目送长云指萋茜，辙鲋愁绝西江濡。"
    ]
  },
  {
    "id": "2e89e420152dd33efc14d329aebc60f4",
    "title": "畏日三首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "畏日𤍜𤍜天西隅，半规衔山我仆痡。",
      "招提访寻数里近，牛羊断续前村孤。",
      "扬尘动满垢腻爪，好风不借清凉躯。",
      "目送长云下埼礒，鷔𩾐愁对陂阴凫。"
    ]
  },
  {
    "id": "2e89e420152dd33e281fbc5d112d412d",
    "title": "杉溪驿",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "竹岩杉溪道路长，道边古驿开苍茫。",
      "分流溪水薄枉渚，挨石人家环上方。",
      "王程星火惧将恐，霜冬草树芸其黄。",
      "去来今昔几男子，姓字喧传两女郎。"
    ]
  },
  {
    "id": "2e89e420152dd33e44d8534156c5d837",
    "title": "永新法云上方",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "石廊西头物色好，别有净界擎青莲。",
      "玉虹挂门一水割，碧云差径千家连。",
      "浩歌流年客尊酒，高卧白日僧华颠。",
      "夜凉散发弄明月，更欲挽驾青翰仙。"
    ]
  },
  {
    "id": "2e89e420152dd33eaff002bebbf4b29c",
    "title": "次韵奉酬邵美中奉议示同舍",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "真太忙生苟一时，野情幽事每交驰。",
      "同舟济者聊倾盖，吾党归欤盍指期。",
      "风日频开友颜笑，珠玑间出洗愁诗。",
      "小儒坐耗大官食，羞学饥猿嗛两颐。"
    ]
  },
  {
    "id": "2e89e420152dd33eb46a836bbcdbcd07",
    "title": "览邵美中拟试赋出诗三十韵纪之邵有诗谢复次其韵",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "重棘初无课最书，春风破卷得三都。",
      "千寻杰气千霄上，一片降心免胄趋。",
      "藏室森罗公柱史，附庸幺麽我颛臾。",
      "正缘好语遥推借，跋扈犹能特百夫。"
    ]
  },
  {
    "id": "2e89e420152dd33e62505475cb155a3a",
    "title": "试院次韵奉酬赵达夫记室惜春之什",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "风酣雨软袅檐丝，端负吾人痛饮师。",
      "使者岭梅传信远，王孙芳草怨归迟。",
      "酿成紫府无端梦，开到朱栏第几枝。",
      "欲问东君挽流转，颠狂好在曲江诗。"
    ]
  },
  {
    "id": "2e89e420152dd33e62505475917f1e01",
    "title": "试院次韵奉酬赵达夫记室惜春之什",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "酷爱春如蜂蝶迷，还忧青帝学班师。",
      "愁城恨垒挨排到，酒约花期赌当迟。",
      "端负江湖归去棹，最关桃李别来枝。",
      "松丸暖动蟾蝫滴，消杀风光盍付诗。"
    ]
  },
  {
    "id": "2e89e420152dd33e82a913b9600792b0",
    "title": "次韵酬朱充仁示同舍",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "絮扑花然钥靓深，物华看即满曾阴。",
      "鲁鱼是正成何补，莺燕勾牵著底禁。",
      "声迹汾雎连汉鼎，报投绿绮间南金。",
      "到家禊事应非晚，孤剑悬知出水心。"
    ]
  },
  {
    "id": "2e89e420152dd33e3e3274ad8bf68d08",
    "title": "张寿翁朝散有诗纪同舍名衔录次其韵",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "柳茸无力杏烧红，春入愁肠不散穷。",
      "千佛经惭名姓入，一尊酒惬笑言同。",
      "写成悬圃新联璧，分与秋风旧转蓬。",
      "好样醉乡抛掷却，百钱输与杖头翁。"
    ]
  },
  {
    "id": "2e89e420152dd33ea6637d9ca9d8ba8e",
    "title": "贡院奏号奉呈同舍诸公",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "朝来甲乙去闻天，喜色胚腪淡墨前。",
      "干斗已应千剑跃，抟风谁是一鹏骞。",
      "路歧稳步青霄近，闾里倾心古语传。",
      "收拾春光终未晚，烂游端属绿衣鞭。"
    ]
  },
  {
    "id": "2e89e420152dd33e20bcefd908e296c7",
    "title": "晋之太博同舍常怆六世外祖郑氏苗裔中绝曩访得丘墓所在岁时享祀不辍乡里化之因有诗纪其事谋弇属和云",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "绸缪霜露他时感，零落昆云几叶孙。",
      "原上有封吞马鬣，道边无石认羊蹲。",
      "黄粱暗换尘劳世，白草重归血食魂。",
      "未论纷纷悲往逝，的应凛凛愧生存。"
    ]
  },
  {
    "id": "2e89e420152dd33e3a5b335a9a6c834c",
    "title": "次韵和汪道济都讲惜惜吟",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "温柔乡定虚言耳，炉火功真长物哉。",
      "疑别有天春不老，知谁为雨夜曾来。",
      "满移妃子三汤梦，暗夺仙家一息胎。",
      "燕玉浪传思暖老，个中消歇几沉煤。"
    ]
  },
  {
    "id": "2e89e420152dd33e46900173d6e68d08",
    "title": "李",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "寸毫挥洒敌连城，想见仙标白玉京。",
      "周鼓直须论妙刻，陶琴初不费烦声。",
      "他年浪许曾窥豹，此日谁堪与濯缨。",
      "寂寞蓬茨今有助，病躯那复愧登瀛。"
    ]
  },
  {
    "id": "2e89e420152dd33e3ec54ff1e92b0dc3",
    "title": "再次韵和酬",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "俗眼纷纷少得青，独君襟义富坻京。",
      "挥斤郢鼻时惊巧，持鼓雷门浪费声。",
      "正喜珠玑生咳唾，敢期茅蕝被游缨。",
      "鲰生谫谫难论报，此日方知海是瀛。"
    ]
  },
  {
    "id": "2e89e420152dd33e9e8a0014c7d86d68",
    "title": "九曲池",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "昔帝樯乌下日边，曾留清跸此蹁跹。",
      "鱼龙窟暗浮春涨，凫雁行低破暝烟。",
      "星阁摧颓空岁月，芜城埋没旧山川。",
      "后庭一曲陈家破，更看当年水调传。"
    ]
  },
  {
    "id": "2e89e420152dd33ee2dba0d47937ce61",
    "title": "支筇",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "蹭蹬年来谁寄声，静支筇竹了无营。",
      "照衣檐竹露逼冷，过耳海潮风送清。",
      "岂有稻粱骄雀鼠，终惭醅酒费瓶罂。",
      "请缨自是男儿事，咄咄胡为过半生。"
    ]
  },
  {
    "id": "2e89e420152dd33e66d78981f0688f50",
    "title": "和重阳感怀",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "又逢佳节破牢愁，天卷微云尽放秋。",
      "一水孤飞临汝桨，几人清兴庾公楼。",
      "萤腰乱试林塘点，蝇阵微收几案稠。",
      "黄菊红萸满乌帽，椒丘谁是醉乡谋。"
    ]
  },
  {
    "id": "2e89e420152dd33e3aba26e64ad9e86a",
    "title": "次韵酬锡远孤坐有怀",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "白简差差长蠹鱼，强颜那复计三馀。",
      "长波不洗客愁去，脱叶似将官况疏。",
      "行乐醉乡金欲尽，投身老境岁还除。",
      "因持旧史论窗烛，大半功名不是书。"
    ]
  },
  {
    "id": "2e89e420152dd33e54eef864f41bb61d",
    "title": "次韵和刘次公以诗见赠",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "格老辞严趣复新，百篇洗眼尽惊人。",
      "喑呜自是东骚将，潇洒疑非阀阅身。",
      "快甚天星秋炯炯，富于仓廪昔陈陈。",
      "终惭不敌齐呀喊，敢议肴羞与栗榛。"
    ]
  },
  {
    "id": "2e89e420152dd33e73b47095e1cbb1e6",
    "title": "寄兜率悦禅师二首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "三峡当年一锡飞，祖灯曾是密传西。",
      "示徒端的只消指，灌顶分明别有醍。",
      "秋衲拥云惊晓榻，病髭镊雪照寒溪。",
      "知谁解吸西江水，赖有孤禅觉众迷。"
    ]
  },
  {
    "id": "2e89e420152dd33e73b470957b6ac09b",
    "title": "寄兜率悦禅师二首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "箯舆曾约下山颜，白足尘缘等是悭。",
      "贪为水云留物外，劣容纸墨到人间。",
      "银潢一掬愁枯肺，金钥千重想上关。",
      "病客此身似笼鸟，何时毳衲对斓斑。"
    ]
  },
  {
    "id": "2e89e420152dd33e75ad0af7dc16485f",
    "title": "次韵酬何伯修见贻",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "学非歆向擅家声，僮指仍惭左蜀程。",
      "梦月自怜名旧识，屠龙何补技先成。",
      "悲缠风树新创钜，心折家园独鸟惊。",
      "樵斧渔竿有真趣，不应邻叟怪逃名。"
    ]
  },
  {
    "id": "2e89e420152dd33ec6f589fa0c2a79d7",
    "title": "次韵酬何伯修",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "广场较艺号肩摩，笔挫千人敏若梭。",
      "共喜此声传烜赫，直应无物避爬罗。",
      "雅音尚汩多哇郑，荆璞谁收屡献和。",
      "洗眼今看色丝语，快于执热濯东波。"
    ]
  },
  {
    "id": "2e89e420152dd33e771b375e4d35f4e9",
    "title": "次韵酬谭履常送致政徐朝奉",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "拔迹朝闺太早生，不容馀蕴付功名。",
      "肯缘簪绂重回首，似共林塘别有情。",
      "恰恰冥鸿如素志，来来弊屣薄浮荣。",
      "留赀无有公何恃，赢得桑榆慰此行。"
    ]
  },
  {
    "id": "2e89e420152dd33e6de0d1fef4715105",
    "title": "王适中",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "别君倒指倏旬日，顾我摇心如旆旌。",
      "满引未应勤上客，高谈聊欲破劳生。",
      "望梅终恐难酬渴，挹露悬知别得清。",
      "咫尺履綦犹惜到，可能无复故人情。"
    ]
  },
  {
    "id": "2e89e420152dd33efd0697fa8ca127df",
    "title": "送致政吴通直",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "黑头贪作隐中仙，高谢清时五两纶。",
      "物外收将闲日月，人间归去好溪山。",
      "二疏等作挥金计，五柳犹迟倦鸟还。",
      "多少有车悬不得，规规钟漏亦胡颜。"
    ]
  },
  {
    "id": "2e89e420152dd33e19f4ea7db2d5410f",
    "title": "谢何舜庸见借画舫还乡",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "好样江边青雀𦨵，愧君暂借不相妨。",
      "帆樯缥缈青天近，窗户玲珑白日长。",
      "浓绿迢迢春到水，衰颠种种客还乡。",
      "却应耆旧遥知羡，况味浑如临汝郎。"
    ]
  },
  {
    "id": "2e89e420152dd33e5b54bf3661e3d712",
    "title": "次韵奉酬何舜庸寄酒",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "寄来何啻十千价，置处曾非六一身。",
      "自惭无足斗筲算，暂见已觉神形亲。",
      "他年换得青田核，此日吹回紫府春。",
      "剪却愁根真外助，不妨功胜齿亡唇。"
    ]
  },
  {
    "id": "2e89e420152dd33e8873e753dcbc5ae7",
    "title": "赠致政李元古",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "膴仕委蛇四十秋，翻然归作赤松游。",
      "无瑕旧是千金璧，不系今如一叶舟。",
      "举世风霜空末路，此身芝术最良谋。",
      "新篇晚更追骚雅，何计从公乞愈头。"
    ]
  },
  {
    "id": "2e89e420152dd33e8873e753e5345b66",
    "title": "赠致政李元古",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "兴味高于鹤在云，去留初不挂毫分。",
      "郑公乡里新门巷，谢氏芝兰好子孙。",
      "潇洒笑谈宽日月，优游在世傲乾坤。",
      "邻翁盛说归欤美，曾是当年朱两轓。"
    ]
  },
  {
    "id": "2e89e420152dd33e126a8ae401dcdbe3",
    "title": "赠吴伯玉二首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "少年腾踏属骅骝，骨相疏明玉照秋。",
      "湓口犹传旧令尹，豫章聊半古诸侯。",
      "一官身外真无负，百故胸中自不留。",
      "论荐由来公道在，谁将卓荦到需头。"
    ]
  },
  {
    "id": "2e89e420152dd33e126a8ae42d22e844",
    "title": "赠吴伯玉二首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "瞥去门阑两换春，标规仍惬此来亲。",
      "能将官况为馀事，别有阳和到后尘。",
      "衮衮何妨流水淡，纷纷谁数白头新。",
      "拟论一报归恩地，愧我犹为栾棘人。"
    ]
  },
  {
    "id": "2e89e420152dd33e7588e8660bf668f4",
    "title": "罗汉系南长老",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "诸方喉舌卷舂容，直指慈幢信长雄。",
      "翳尽全开扪海月，清多平挹洗天风。",
      "相望震旦传衣后，别寄西儿妙斫中。",
      "好把沃洲论五老，冁然重此得支公。"
    ]
  },
  {
    "id": "2e89e420152dd33e6aac890081ddce86",
    "title": "送螺川张太守二首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "西南五马照青螺，众惜班春未几何。",
      "绿发桑榆收太早，青云岐路剩来多。",
      "仙家职事清闲好，逋客林泉取次过。",
      "正恐此身休不得，再看邹律起阳和。"
    ]
  },
  {
    "id": "2e89e420152dd33e6aac8900d6a27131",
    "title": "送螺川张太守二首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "凉飔一水漾清虚，画鹢翩翩北去初。",
      "暂把壮图收绂冕，只留和气到阎闾。",
      "海边有梦通琳阙，物外无心挂隼旟。",
      "寄语琅琊好泉石，使君不是赋归欤。"
    ]
  },
  {
    "id": "2e89e420152dd33eec7e0cc0cd1391c0",
    "title": "和吴伯玉九日同会",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "上林曾共见莺迁，五百英豪气戾天。",
      "斗在并存嗟白发，成空半已锁黄泉。",
      "菊花酩酊同今日，桂籍风流记旧年。",
      "愧辱新诗无以报，误烦褒笔比青钱。"
    ]
  },
  {
    "id": "2e89e420152dd33eac6cd1e20e37ea63",
    "title": "次韵酬张商佐",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "跧迹青纶木不春，洗君眉宇海津津。",
      "江湖隔阔青螺梦，岁月飘零北固身。",
      "俯仰未应羞彼俗，漱衔仍喜属吾人。",
      "嚼螯擘壳怀哉乐，又作秋风一笑新。"
    ]
  },
  {
    "id": "2e89e420152dd33ed315aad29555d0c5",
    "title": "清凉法和禅师",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "东南谁是识弥天，觉海乌藤搅欲干。",
      "金色髯耏飞妙吼，云间头角傲秋蟠。",
      "觚棱势逼嶙峋去，杖屦阴回矗櫹宽。",
      "十载洒然重洗我，一襟通底是清澜。"
    ]
  },
  {
    "id": "2e89e420152dd33e14026aa4116ea185",
    "title": "陪王纯父燕历阳连云观",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "天门直北八公西，杏栱梅梁脱蔽亏。",
      "金叶卷空飞鸟影，冰纨浮入茂林姿。",
      "裁云丽服淮娥踏，熨齿纹线楚客辞。",
      "十二玉帘浑轴水，瘦龙捎月叫参差。"
    ]
  },
  {
    "id": "2e89e420152dd33e6a61ddfb3d4b07a9",
    "title": "江馆三首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "山川定出书意外，鱼鸟自闲眠对时。",
      "艇子黏天归一叶，涛头吹雨落千麾。",
      "截波尚欲论孤剑，应客初惭乏大儿。",
      "听得渔郎隔溪语，夜来秋色暗江蓠。"
    ]
  },
  {
    "id": "2e89e420152dd33e6a61ddfbfaa8b757",
    "title": "江馆三首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "无尘一境好仙去，有梦九秋应鹤知。",
      "弱筱婵娟藏别坞，野荭高下补疏篱。",
      "秫田百亩堪供酒，脍手千刀间忆鲻。",
      "未愧镜湖夸贺监，聊将星管觅桓伊。"
    ]
  },
  {
    "id": "2e89e420152dd33e6a61ddfba2ffc08a",
    "title": "江馆三首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "连云草树纵横幕，点水凫鸥黑白棋。",
      "日晏厨烟青一穗，暑馀窗雨暗千丝。",
      "饱闻杨恽生行乐，懒赋张衡我所思。",
      "软碧会须连月占，恣看飞楫界琉璃。"
    ]
  },
  {
    "id": "2e89e420152dd33e13b6da9a9a702003",
    "title": "赠高邮尉郭奉世",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "好样仙曹斗野西，不将颜色傍人低。",
      "由来胸腹开蒙汜，故有篇章照黑蹄。",
      "采捧挂门虚昼警，鸱夷浮客趁秋跻。",
      "风胡去世纯钩蛰，谁取吹毛莹鸊鹈。"
    ]
  },
  {
    "id": "2e89e420152dd33e71d834cb10455209",
    "title": "灵鹫寺",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "蠹粉侵侵抱缭墙，佛祠仍是旧仙乡。",
      "晴雷殷地溪声转，顽橐吞空洞脉长。",
      "旦过客分云卧冷，腊高僧煮涧毛香。",
      "须知剩得天龙护，别绕森严十万冈。"
    ]
  },
  {
    "id": "2e89e420152dd33e2a1459f2f44e5777",
    "title": "光相洞",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "仙客当年蜕尘土，洞天此地老烟霞。",
      "顷来鸡犬如无迹，里许山川别是家。",
      "辽海不归千岁鹤，武陵频换一番花。",
      "可能匕上胡麻饭，变得劳生两鬓华。"
    ]
  },
  {
    "id": "2e89e420152dd33efb08b12046fc3daf",
    "title": "自竹岩至杉溪",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "晓寻葱茜踏顽云，越俗闽风杂楚民。",
      "天窄定藏巫峡雨，溪深疑有武陵春。",
      "驱寒万籁争奔壑，竞秀千峰自逼人。",
      "断送残年归马首，却羞头著故纶巾。"
    ]
  },
  {
    "id": "2e89e420152dd33e69043514fac752d8",
    "title": "送狄太守清明日燕莆田共乐亭三首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "青幢翠葆抱参差，浮客黄金凿落晖。",
      "一日山川如得主，两眸天地不藏机。",
      "华胥有国真稀阔，齐物名篇孰是非。",
      "涩道直西暄绛蜡，卷空箫鼓使君归。"
    ]
  },
  {
    "id": "2e89e420152dd33e6904351496b488f6",
    "title": "送狄太守清明日燕莆田共乐亭三首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "赤白觚棱插戾翰，东南重此识多盘。",
      "起从海若三山外，分得壶公一境宽。",
      "世事升沉随过鸟，物情潇洒属层峦。",
      "画图恐是天抛掷，乞与莆人恣展看。"
    ]
  },
  {
    "id": "2e89e420152dd33e690435144fc6690a",
    "title": "送狄太守清明日燕莆田共乐亭三首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "他年胜践归林记，大半豪夸落蔡篇。",
      "快甚跃壶窥日月，泪疑枯海变桑田。",
      "觥船照客吹红液，轩槛娇春扑紫烟。",
      "到得无云剩寥廓，此身仍在鸟飞边。"
    ]
  },
  {
    "id": "2e89e420152dd33e8431ce2ba2c2bbdc",
    "title": "宿泗洲院",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "羸骖戢束来闽岭，晚岁峥嵘宿泗洲。",
      "一缕蝉联通鸟道，万鞓层叠挂民畴。",
      "林标入夜梢云梵，暖色先春动毳裘。",
      "谁把地祇金锁掣，踏开行客古今愁。"
    ]
  },
  {
    "id": "2e89e420152dd33ecb79b9bb8e95f1bf",
    "title": "建州试院次韵和林原叔监试",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "鹭袍粉白笔摩秋，馀地争看众刃游。",
      "坚壁赖公专细柳，得壶如我愧中流。",
      "仆姑此日先穿札，绿绮何心晓报镠。",
      "恰恰丰隆通蛰户，论功相与副旁求。"
    ]
  },
  {
    "id": "2e89e420152dd33ebb72ee4f76e75785",
    "title": "出试院次韵和酬郑通直二首其二",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "百粤东头倦客身，秋风溪鲙正堪论。",
      "尘埃洗尽生风语，粉黛仍传到手樽。",
      "吹剑自应超世味，曳裾谁复羡侯门。",
      "临流更拟张胸胆，终恐精微未易言。"
    ]
  },
  {
    "id": "2e89e420152dd33ef10cbfe5a9dc99eb",
    "title": "芝山",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "当年曾此烂芝英，山半楼台矗化成。",
      "一点有情悬客望，三休疑路与云平。",
      "冷吹萝蔓阴晴变，景落鱼龙窟穴清。",
      "拟秃谢公前却屐，生憎并日计江程。"
    ]
  },
  {
    "id": "2e89e420152dd33e8faed81c53f37e29",
    "title": "澄心亭",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "心本虚明亭更幽，亭澄心外复何求。",
      "高堂挂镜来斯照，素月流天翳尽收。",
      "道力定僧堪默对，我忘吟客快冥搜。",
      "风痕不动玻璃软，十万人家一色秋。"
    ]
  },
  {
    "id": "2e89e420152dd33e943c5460727a4ada",
    "title": "赠饶倅陈伯模朝奉二首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "画戟东南第一州，番君斥大汉家侯。",
      "王祥别乘开风采，颜驷潜郎识滞留。",
      "投缿里豪空两狱，发硎刀刃失全牛。",
      "昨闻铃阁仍丰暇，身卧云涛最上头。"
    ]
  },
  {
    "id": "2e89e420152dd33e3c892703962870fb",
    "title": "次韵陈伯模见赠之什",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "秀语惊人自昔年，津涯今见浩无边。",
      "情逾玉璧虞卿赠，味赛鮧鱼宋帝便。",
      "易驷始惭中且下，鏖兵信是一当千。",
      "端应消得乡闾贺，橐楮新藏朱鹭篇。"
    ]
  },
  {
    "id": "2e89e420152dd33e208cf5e76929f52c",
    "title": "白鹭亭逢胡仙尉晋侯二首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "涨天丝雨欲肥梅，江上相逢秀色开。",
      "白发十年归梦寐，青衫一笑洗尘埃。",
      "云边活碧山围健，汀末疏明鸟阵回。",
      "独向稠人见高义，此情须敌万琼瑰。"
    ]
  },
  {
    "id": "2e89e420152dd33e208cf5e7ca27f3a9",
    "title": "白鹭亭逢胡仙尉晋侯二首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "老雄冠距旧鸣将，他日文闱果擅场。",
      "聊佐县章纡墨绶，饱闻家学富青缃。",
      "占春桃李须惭早，驻日桑榆自审长。",
      "流水高山空逼耳，有谁论列到需章。"
    ]
  },
  {
    "id": "2e89e420152dd33e02395bde9c0e6707",
    "title": "过合肥会黄天倪",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "白狼峰顶共留连，一纪于兹剩四年。",
      "事过已如炊黍梦，鬓催难著买春钱。",
      "飘零惭说相思驾，泪落仍传到手篇。",
      "梨栗果盘鱼蟹饤，恍疑身世上通川。"
    ]
  },
  {
    "id": "2e89e420152dd33e2132984a79191e96",
    "title": "上王提刑二首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "峨峨名节重于山，旧作朝廷耳目官。",
      "凤阙几闻随仗入，龙颜曾许卷帘看。",
      "昔年白笔惊人凛，今日清风过岭寒。",
      "直指近来新有例，出疆回使侍金銮。"
    ]
  },
  {
    "id": "2e89e420152dd33e2132984a7fc8e378",
    "title": "上王提刑二首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "獬豸冠中笔罢簪，却乘骢马出骎骎。",
      "手提国宪风霜重，口布王言雨露深。",
      "古剑夜光冲斗气，甘棠春有绕庭阴。",
      "澄清好把冰壶水，洗却天涯滥浊心。"
    ]
  },
  {
    "id": "2e89e420152dd33e3c1d84f3fc5b7417",
    "title": "赠致政刘大夫",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "一章飞达九重天，求解黄堂石二千。",
      "甘守绿园三亩宅，肯贪红药八花砖。",
      "利名摆去灰心定，功行修来月性圆。",
      "尤喜挂冠归第后，生涯非欠买山钱。"
    ]
  },
  {
    "id": "2e89e420152dd33e06d066ea671fda4e",
    "title": "赠连州致政蔡宣德",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "挂冠归慕赤松游，不羡金门万户侯。",
      "一枕清风三径晓，满船明月五湖秋。",
      "冥冥宛若高飞雁，泛泛浑如不系舟。",
      "几向夜深南极望，老人星见照连州。"
    ]
  },
  {
    "id": "2e89e420152dd33e02f4ea99d53349e7",
    "title": "赠致政曾宣德",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "何得清时便挂冠，归来高卧水云间。",
      "一轮白日易催老，百斛明珠难买闲。",
      "行止尽将随野鹤，生涯都付与青山。",
      "庭前乌影高三丈，见说朱扉尚闭关。"
    ]
  },
  {
    "id": "2e89e420152dd33ea73c51d243db2455",
    "title": "送友人赴省",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "佩剑携书入帝京，秋容如画照行程。",
      "三千道路虽迢递，万里烟霄绝坦平。",
      "丹汉风高鹏翼健，晓天霜浅马蹄轻。",
      "好将掷地金声赋，夺取前春榜上名。"
    ]
  },
  {
    "id": "2e89e420152dd33e2cf162b50242f112",
    "title": "送友人赴省二首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "飘飘勒马出城闉，箧里还为席上珍。",
      "荆玉始分三献日，琼林终折一枝春。",
      "惊天动地文堪掷，捉月拿云手定伸。",
      "正遇汉庭新用赋，子虚须属茂陵人。"
    ]
  },
  {
    "id": "2e89e420152dd33e2cf162b5f9f3814b",
    "title": "送友人赴省二首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "久蕴惊天动地文，乘秋得志正逢辰。",
      "青钱万选终须中，白玉三投始辨真。",
      "鹗荐比声乡贡日，莺迁前试帝城春。",
      "汉庭方尚春秋学，须作平津第一人。"
    ]
  },
  {
    "id": "2e89e420152dd33e0fae45f785d636e8",
    "title": "冬日呈郭明远二首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "骚雅亡来几百年，不图今日见君篇。",
      "遒豪压倒元才子，清丽追回李谪仙。",
      "风月吟穷三寸舌，江山归欠一囊钱。",
      "此时长啸出门去，但觉绕梁遗韵传。"
    ]
  },
  {
    "id": "2e89e420152dd33e0fae45f7ad316d12",
    "title": "冬日呈郭明远二首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "底事遑遑不见容，秋来又见走西东。",
      "四时花月搜吟内，万里江山险阻中。",
      "归去但应存舌在，愁来莫更笑途穷。",
      "从今贾马休谈咏，恐起霜天刮面风。"
    ]
  },
  {
    "id": "2e89e420152dd33ef2cd0343b4530385",
    "title": "春日送签判阳承议",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "春山野思万千重，那更江头来送公。",
      "别泪滴流红杏雨，离情摇曳绿杨风。",
      "一枝易绕南飞鹊，只字难凭北塞鸿。",
      "惟有感恩情不断，夜深长入梦魂中。"
    ]
  },
  {
    "id": "2e89e420152dd33e281ff1fd012fa9d1",
    "title": "春日送林推官",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "送君南浦忍分襟，注目春江烟水深。",
      "思乱似云无所著，情浓如酒不堪斟。",
      "杏花烧断离人恨，杜宇啼穿去客心。",
      "别后愿为深夜蝶，翩翩飞梦去相寻。"
    ]
  },
  {
    "id": "2e89e420152dd33e2b992b151a27e81d",
    "title": "赠柳秀才三首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "应被功名误一身，卜居归就水云耕。",
      "诗题招隐同谁和，赋奏闲居独自成。",
      "三径蓬蒿贫处士，五车经史富书生。",
      "几回醉后颠狂甚，便拟骑鲸上太清。"
    ]
  },
  {
    "id": "2e89e420152dd33e2b992b15104c80a9",
    "title": "赠柳秀才三首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "奔走文场十载劳，归来三径满蓬蒿。",
      "麟穷西狩人谁念，龙卧南阳节自高。",
      "贫里田园居四壁，吟中风月笔千毫。",
      "早知今日诗书误，悔不当初学六韬。"
    ]
  },
  {
    "id": "2e89e420152dd33e2b992b159e262bcc",
    "title": "赠柳秀才三首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "万丈飞泉落笔端，源流浑觉海波宽。",
      "若非学造渊骞寝，焉得诗登李杜坛。",
      "文苑春开红芍药，词林秋削碧琅玕。",
      "篇成底事犹多困，只为名高折却官。"
    ]
  },
  {
    "id": "2e89e420152dd33e7905dd47ca2f39ce",
    "title": "题莲花市客肆壁二首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "男子谋身岂易知，鱼虾燕雀莫相欺。",
      "蛟龙翻海非无日，鸿鹄冲天自有时。",
      "直把寸心睎孔孟，终摅馀蕴继皋夔。",
      "当年张禹荒唐辈，犹作炎刘帝者师。"
    ]
  },
  {
    "id": "2e89e420152dd33e7905dd477fb907a0",
    "title": "题莲花市客肆壁二首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "片心长是乐清虚，一到莲花喜有馀。",
      "柳倚古溪风不断，路迷芳草客来疏。",
      "樽无美酒难浮蚁，手有文竿未食鱼。",
      "细草晚天时跃马，红尘无复上衣裾。"
    ]
  },
  {
    "id": "2e89e420152dd33e5733506cba5bf408",
    "title": "真阳阻水",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "真阳城下涨春涛，船覆车摧满眼愁。",
      "泛泛我非援溺手，滔滔谁是济川舟。",
      "一城直恐为鱼鳖，四境何缘辨马牛。",
      "焉得长鲸浮到海，吸乾狂浪得安流。"
    ]
  },
  {
    "id": "2e89e420152dd33ec87c4c28a9e8832d",
    "title": "春日舟中即事",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "不因门有北堂亲，肯泛孤舟瘴海滨。",
      "万里江湖愁去客，一春风雨厌行人。",
      "花朝水国留题懒，月夜乡园入梦频。",
      "每被烟波惊破胆，却思云石自由身。"
    ]
  },
  {
    "id": "2e89e420152dd33ef6b2ca0823d4ae01",
    "title": "春日舟中喜晴三首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "雾敛云回雨却残，衣单犹尚怯朝寒。",
      "烟尘暗处江山窄，日月光来宇宙宽。",
      "渔棹不忧滩浪险，客轮惟喜路程乾。",
      "关关珍重梢头鸟，每到晴中语亦欢。"
    ]
  },
  {
    "id": "2e89e420152dd33ef6b2ca080cdad076",
    "title": "春日舟中喜晴三首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "久厌梅蒸蠹客袍，一逢晴色喜陶陶。",
      "岚烟散后青山出，海雾开来日月高。",
      "四海廓成清世界，五湖消灭恶风涛。",
      "九衢来往趋名者，遂免泥涂仆仆劳。"
    ]
  },
  {
    "id": "2e89e420152dd33ef6b2ca08514d9b56",
    "title": "春日舟中喜晴三首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "安得绳丝万丈长，绊留乌影在扶桑。",
      "三春厌倦泥涂走，一旦亲逢日月光。",
      "山有晚烟青郁郁，天无阴雾碧苍苍。",
      "雨馀更荷风相照，吹送残花满院香。"
    ]
  },
  {
    "id": "2e89e420152dd33ec7bc6e537d428cb1",
    "title": "题清风亭",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "四面无尘一径深，岚烟吹尽好披襟。",
      "寒生醉榻宜春睡，冷入诗窗豁夜吟。",
      "坐有清凉非待扇，夏无烦愠不须琴。",
      "泠然试把阑干倚，顿起飘飘物外心。"
    ]
  },
  {
    "id": "2e89e420152dd33e65561cd802195235",
    "title": "题韶州宣溪亭",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "片帆西下泊江亭，风物萧疏惨暮程。",
      "山色尚凝迁谪恨，溪流犹泻怨嗟声。",
      "一朝逐客仙舟过，万古行人玉箸倾。",
      "不待鹧鸪啼落日，自然临景易牵情。"
    ]
  },
  {
    "id": "2e89e420152dd33e7e2ce8462c08438f",
    "title": "题广州浴日亭",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "谁识咸池万顷中，源流穷处与天通。",
      "气蒸古木千岩晓，浪拍扶桑四远红。",
      "焰焰骊珠初出海，腾腾乌翼渐摩空。",
      "不须更问乘槎客，只此波间是月宫。"
    ]
  },
  {
    "id": "2e89e420152dd33ebdca8608bba6c2f0",
    "title": "海山楼晚望",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "登高怀远思依依，目断沧洲旧钓矶。",
      "城上两三声画角，天涯千万里斜晖。",
      "烟抽绿草随洲转，风递轻烟贴水飞。",
      "到此自然堪下泪，不须啼鸟劝如归。"
    ]
  },
  {
    "id": "2e89e420152dd33e764af23e298e73c9",
    "title": "春日即事",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "岁月催人误壮图，风清官况强支吾。",
      "春来酒病寻常有，老去花迷大杀无。",
      "慵里盛添诗债负，闲中赢得睡工夫。",
      "谁知到此扁舟内，白面书生瘦矣乎。"
    ]
  },
  {
    "id": "2e89e420152dd33ea472beca93be81f2",
    "title": "舟中惊夏",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "牡丹才过石榴开，岁月惊人老易催。",
      "一面红颜春递去，满簪华发夏催来。",
      "蝇头利禄徒劳耳，麟阁功名大晚哉。",
      "不必更增川上叹，及时行乐且衔杯。"
    ]
  },
  {
    "id": "2e89e420152dd33efdf2413bc6b11a6e",
    "title": "观刘禹锡题湟川记",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "谁道连州海瘴边，只消禹锡一雄篇。",
      "江山草木皆增价，风月烟霞总直钱。",
      "十二亭台尘外境，一千疆界洞中天。",
      "自经大笔留题后，从此湟川胜洛川。"
    ]
  },
  {
    "id": "2e89e420152dd33eeb4a57f6f2676b41",
    "title": "赠钱承务吟翁",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "何事新霜上鬓毛，从前都为作诗劳。",
      "老松经岁材方劲，古桧吟风韵更高。",
      "可播管弦升乐府，自堪奴仆命离骚。",
      "冥搜直到穷源处，惊得神啼与鬼号。"
    ]
  },
  {
    "id": "2e89e420152dd33ea844a5ad1168df09",
    "title": "题清漪亭",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "平昔江流清得名，只今池面胜江清。",
      "人间有镜磨秋骨，天上无宫敌水晶。",
      "月借婵娟相表里，路分潇洒入逢迎。",
      "会虽饱占银潢魄，莫似沧浪濯垢缨。"
    ]
  },
  {
    "id": "2e89e420152dd33e88e0c561abc80939",
    "title": "知府黄龙图",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "由来昭武胜天台，淑气俄钟命世材。",
      "天上月华方摄兔，人间春色已先梅。",
      "长庚梦白真无敌，嵩岳生申世有开。",
      "直恐龙陂清澈底，照人都入骨毛来。"
    ]
  },
  {
    "id": "2e89e420152dd33e88e0c5611455d3fe",
    "title": "知府黄龙图",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "早岁声名动玉除，区区汉日谩严徐。",
      "高将官况云难学，清得才情水不如。",
      "端的好光亲日月，分明有力是诗书。",
      "轩轩昭代文章伯，谁识麒麟下紫虚。"
    ]
  },
  {
    "id": "2e89e420152dd33e88e0c5617f2bd3f8",
    "title": "知府黄龙图",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "豫章潇洒古南州，偶屈天边法从游。",
      "孺子榻尘终日少，曲江诗板有时留。",
      "千帆白雪艨艟浪，万顷黄云䆉稏秋。",
      "谁识使君经济处，长年清怯为民忧。"
    ]
  },
  {
    "id": "2e89e420152dd33e88e0c5618b8f2896",
    "title": "知府黄龙图",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "从古无双江夏黄，此身亲簉玉宸傍。",
      "暂闲十载陶钧手，犹胜一时鹓鹭行。",
      "况复唐虞新日月，不妨伊傅好舟航。",
      "愿酬千里邦人祝，直筑沙堤到大梁。"
    ]
  },
  {
    "id": "2e89e420152dd33e88e0c56148f935f5",
    "title": "知府黄龙图",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "迎春新酒拨鹅黄，献寿争持潋滟觞。",
      "入夜台躔动符彩，拂星旌户集簪裳。",
      "平时猥辱非常顾，贱子初无可录长。",
      "独有此心效芹块，愿先歌鲁炽而昌。"
    ]
  },
  {
    "id": "2e89e420152dd33e452188214330b0c7",
    "title": "上熊待制生辰二首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "雅什曾歌岳降神，今看天上玉麒麟。",
      "舜弦一弄均和气，尧荚三收得令辰。",
      "池到凤凰须指日，符分鱼竹未妨身。",
      "祈公戬谷终何拟，星有元台木有椿。"
    ]
  },
  {
    "id": "2e89e420152dd33e4521882128725b35",
    "title": "上熊待制生辰二首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "往岁曾看九万飞，日边亲得好光辉。",
      "西清儤直荷为橐，左蜀宣风绣作衣。",
      "直使声名过紫塞，剩留功业到黄扉。",
      "苍生久系为霖望，早晚追锋合北归。"
    ]
  },
  {
    "id": "2e89e420152dd33e0cf7c3a04c819fc9",
    "title": "大行皇太后挽词二首其二",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "东朝功业高参九，丞相门闾盛活千。",
      "二纪再中扶汉日，一帘全覆避尧天。",
      "濯龙春去蚕空老，长信衣藏玉不烟。",
      "与子弄孙神圣上，飞腾谁识母仪篇。"
    ]
  },
  {
    "id": "2e89e420152dd33e29c00eb7fc1ae1f6",
    "title": "追尊皇太后挽词二首其二",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "循陔备养虚兰膳，吹棘深慈怆凯风。",
      "岁阅杯棬馀旧物，气躔龙虎识新宫。",
      "素冠起慕三年外，暖律添晖六服中。",
      "百载重论章懿典，崇成应得敌高嵩。"
    ]
  },
  {
    "id": "2e89e420152dd33e9d5f5dad789197f4",
    "title": "何隐居挽词二首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "人世犹来共一沤，如君无憾此生浮。",
      "兰陔长负平生养，蒿里方成不测游。",
      "故物他年归石马，东楹何事掩天球。",
      "始应羞杀吴中士，误把垣星决去留。"
    ]
  },
  {
    "id": "2e89e420152dd33e9d5f5dad053f562c",
    "title": "何隐居挽词二首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "瑟缩神皋万木悲，此中祖軷是长辞。",
      "半生桂向秋蟾老，一日舟先夜壑移。",
      "终恐短长私造物，了无毫发愧铭诗。",
      "青鸳仅就千云构，谁是当年识履綦。"
    ]
  },
  {
    "id": "2e89e420152dd33ee5ebe9bbd808b9a3",
    "title": "欧阳升之挽辞",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "老烂为儒众所闻，病中犹不废研论。",
      "生荣不得文章力，死赠须沾雨露恩。",
      "贤有凤毛奚所憾，命终龟寿亦何冤。",
      "卧牛又得佳山水，青紫他年定满门。"
    ]
  },
  {
    "id": "2e89e420152dd33e550b911e5973b0ca",
    "title": "邓县君挽辞二首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "九原秋草没麒麟，哀挽黎明出问津。",
      "花魄欲招谁些楚，箫声先断客愁秦。",
      "冢间白鹤空双舞，天上黄姑定卜邻。",
      "晰晰目存成底事，空馀粉墨逼天真。"
    ]
  },
  {
    "id": "2e89e420152dd33e550b911ea47cf379",
    "title": "邓县君挽辞二首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "中庭熨泠事多违，像设俄惊穗作帏。",
      "风雨夜花连子失，铅黄朝镜觉鸾非。",
      "一篇潘赋空赍恨，数鼓庄盆未息机。",
      "俯仰便成今昔异，瓶银簪玉意何归。"
    ]
  },
  {
    "id": "2e89e420152dd33ee9d36a5e88a65b54",
    "title": "次韵谭令尹茅庵十咏",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "云卷公馀迹，锋藏用外神。",
      "故将容足地，聊学坐禅人。"
    ]
  },
  {
    "id": "2e89e420152dd33ee9d36a5eeb5dbaf1",
    "title": "次韵谭令尹茅庵十咏",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "物华他日好，岁月个中延。",
      "欲识无馀事，才如一指禅。"
    ]
  },
  {
    "id": "2e89e420152dd33ee9d36a5e00f8bafa",
    "title": "次韵谭令尹茅庵十咏",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "歊风青苯䔿，浴月碧涟漪。",
      "仅比蜗庐客，肯惭衡泌诗。"
    ]
  },
  {
    "id": "2e89e420152dd33ee9d36a5e98e0411d",
    "title": "次韵谭令尹茅庵十咏",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "讼少闻罗雀，囚虚识降神。",
      "借令浓野兴，不负有民人。"
    ]
  },
  {
    "id": "2e89e420152dd33ee9d36a5e71e25e81",
    "title": "次韵谭令尹茅庵十咏",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "所借非佗物，能忘是此心。",
      "弦歌时一到，驻作武城音。"
    ]
  },
  {
    "id": "2e89e420152dd33ee9d36a5e08a6128e",
    "title": "次韵谭令尹茅庵十咏",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "到佛元非定，如仙等是家。",
      "了忘名利战，秦晋谩彭衙。"
    ]
  },
  {
    "id": "2e89e420152dd33ee9d36a5ed4c62f45",
    "title": "次韵谭令尹茅庵十咏",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "暂为陶令结，仍惬孝先眠。",
      "不学笙歌地，长年俗耳煎。"
    ]
  },
  {
    "id": "2e89e420152dd33ee9d36a5e3f44f47e",
    "title": "次韵谭令尹茅庵十咏",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "罅月明窗纸，凉竿扫径尘。",
      "却应环堵在，潇洒属吾人。"
    ]
  },
  {
    "id": "2e89e420152dd33ee9d36a5e795eaff7",
    "title": "次韵谭令尹茅庵十咏",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "自有幽芳对，无烦粲笑迎。",
      "清虚归眼界，那计幻沤生。"
    ]
  },
  {
    "id": "2e89e420152dd33ee9d36a5e54fb4140",
    "title": "次韵谭令尹茅庵十咏",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "丈室才鹙子，神游殆化人。",
      "公乎聊寄迹，肯此负朝绅。"
    ]
  },
  {
    "id": "2e89e420152dd33e14d0a3daa0057911",
    "title": "书新兴罗汉室",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "应真檀施者谁子，僧云福堂陇西李。",
      "亘无穷尽理则那，明明善根此其始。"
    ]
  },
  {
    "id": "2e89e420152dd33e4fc78d5bfbd0e36c",
    "title": "辇下春怀十绝呈赵达夫",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "绛阙岧峣五色中，六街风稳柳贪慵。",
      "金明解染波千顷，不似君王惠泽醲。"
    ]
  },
  {
    "id": "2e89e420152dd33e4fc78d5bee530490",
    "title": "辇下春怀十绝呈赵达夫",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "栏玉梯金十二楼，百花烘作紫烟浮。",
      "草黏天远难凭信，丝扑人来惯送愁。"
    ]
  },
  {
    "id": "2e89e420152dd33e4fc78d5b6c709dc3",
    "title": "辇下春怀十绝呈赵达夫",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "蝶正冶容蜂正狂，莺如羞涩燕如忙。",
      "低枝莫搭秋千索，留送婵娟出短墙。"
    ]
  },
  {
    "id": "2e89e420152dd33e4fc78d5bc165a6b7",
    "title": "辇下春怀十绝呈赵达夫",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "杏红似为桃红妒，柳绿浑将水绿争。",
      "去日背人来日逼，新愁特地旧愁并。"
    ]
  },
  {
    "id": "2e89e420152dd33e4fc78d5b7f61c8e8",
    "title": "辇下春怀十绝呈赵达夫",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "杨柳丝间黄栗留，杏花枝底碧遮油。",
      "一鞭归兴输年少，十日香尘卷日流。"
    ]
  },
  {
    "id": "2e89e420152dd33e4fc78d5be1c3f2b4",
    "title": "辇下春怀十绝呈赵达夫",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "一番勒花寒阵过，几竿搓柳日痕流。",
      "新阡绀幰迢迢去，往事黄昏恰恰愁。"
    ]
  },
  {
    "id": "2e89e420152dd33e4fc78d5bccb3869f",
    "title": "辇下春怀十绝呈赵达夫",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "活琉璃涨金明色，闹绮罗成上苑围。",
      "须信皇州春自满，莫愁青帝等闲归。"
    ]
  },
  {
    "id": "2e89e420152dd33e4fc78d5b6abfd925",
    "title": "辇下春怀十绝呈赵达夫",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "已凭欢伯为愁敌，更指华胥卜梦邻。",
      "数歇卖花声过耳，谁家斗草事关身。"
    ]
  },
  {
    "id": "2e89e420152dd33e4fc78d5bbdf8bd9c",
    "title": "辇下春怀十绝呈赵达夫",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "三径就荒归渺邈，五浆先馈懒逢迎。",
      "较量春色无花品，收拾生涯有酒觥。"
    ]
  },
  {
    "id": "2e89e420152dd33e4fc78d5b12ad9936",
    "title": "辇下春怀十绝呈赵达夫",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "魂先絮怯青楼女，命为花轻白袷郎。",
      "春色不应疏病客，正缘生计纸千张。"
    ]
  },
  {
    "id": "2e89e420152dd33e7a067e964e528c59",
    "title": "再用前韵酬达夫",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "酒圣无端整日中，不堪有七过嵇慵。",
      "欲知春色讵如许，万斛浮蛆未博醲。"
    ]
  },
  {
    "id": "2e89e420152dd33e7a067e96b24714a3",
    "title": "再用前韵酬达夫",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "九重城阙凤凰楼，金碧觚棱晓日浮。",
      "和气已从天上落，寒乡莫赋畔牢愁。"
    ]
  },
  {
    "id": "2e89e420152dd33e7a067e960c39997b",
    "title": "再用前韵酬达夫",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "撷蕊攀枝得似狂，未拚身世事乾忙。",
      "羽翰不借还家梦，钥牡衔鱼抱缭墙。"
    ]
  },
  {
    "id": "2e89e420152dd33e7a067e9695e1f667",
    "title": "再用前韵酬达夫",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "花为妆成长近妒，水将蓝比不多争。",
      "阳和灭裂穷涂望，独许侯家擅四并。"
    ]
  },
  {
    "id": "2e89e420152dd33e7a067e969287b5d6",
    "title": "再用前韵酬达夫",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "百鬼揶揄成故态，一胸块磊信重围。",
      "沉清酂白平治得，请傍东皇振旅归。"
    ]
  },
  {
    "id": "2e89e420152dd33e7a067e966b5e1776",
    "title": "再用前韵酬达夫",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "岸柳禁持人学舞，墙花勾引客窥邻。",
      "速将事当悠悠梦，剩买欢归衮衮身。"
    ]
  },
  {
    "id": "2e89e420152dd33e7a067e9640f4e721",
    "title": "再用前韵酬达夫",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "直取浩歌论纂纂，肯容三爵径油油。",
      "送花明月怜人杀，怗体红波凝不流。"
    ]
  },
  {
    "id": "2e89e420152dd33e7a067e96acdb46af",
    "title": "再用前韵酬达夫",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "露房霞颊迎人笑，订订芳菲第几流。",
      "黄四娘家无数梦，玄都观里一番愁。"
    ]
  },
  {
    "id": "2e89e420152dd33e7a067e96aa39cdb1",
    "title": "再用前韵酬达夫",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "罚筹满把槽仍滴，鲙手千刀刃必迎。",
      "春若背教花不老，恣挨红阵燥瑶觥。"
    ]
  },
  {
    "id": "2e89e420152dd33e7a067e96e82d6f34",
    "title": "再用前韵酬达夫",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "阔疏未可轻愚叟，放浪多应学漫郎。",
      "待挽春工醉乡去，随教蜂蝶笑雄张。"
    ]
  },
  {
    "id": "2e89e420152dd33e8b4bb40090f29c85",
    "title": "三用前韵酬达夫",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "掠风社燕窥帘入，阁雨溪桃结子慵。",
      "莫笑妩眉等闲画，稿砧情地胜春醲。"
    ]
  },
  {
    "id": "2e89e420152dd33e8b4bb400c4fc0d3f",
    "title": "三用前韵酬达夫",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "花气曛曛活逼楼，十分大白直须浮。",
      "自怜短发如烟薄，敢买钿车贮莫愁。"
    ]
  },
  {
    "id": "2e89e420152dd33e8b4bb400e47fd8f0",
    "title": "三用前韵酬达夫",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "柳挽花搴独自狂，鼓催钟趁几人忙。",
      "重城特解春将闭，时放红英笑女墙。"
    ]
  },
  {
    "id": "2e89e420152dd33e8b4bb400248b23a0",
    "title": "三用前韵酬达夫",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "得丧三分徒鼎峙，是非两角谩蜗争。",
      "人情不似春情好，一气无私见合并。"
    ]
  },
  {
    "id": "2e89e420152dd33e8b4bb400dfb7780e",
    "title": "三用前韵酬达夫",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "闲杀筛风酿雨时，可怜腰带渐宽围。",
      "何因径作江南梦，泛取图中竹叶归。"
    ]
  },
  {
    "id": "2e89e420152dd33e8b4bb400465e5b3d",
    "title": "三用前韵酬达夫",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "关关柳幄莺怀友，曳曳花房蝶乞邻。",
      "未羡西园冠盖客，稍关南浦别离身。"
    ]
  },
  {
    "id": "2e89e420152dd33e8b4bb400c772c8c6",
    "title": "三用前韵酬达夫",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "蹀骢草媚障泥锦，结妓花烘压杏油。",
      "梁父吟输醉乡客，抛毬乐称曲家流。"
    ]
  },
  {
    "id": "2e89e420152dd33e8b4bb40086633fd9",
    "title": "三用前韵酬达夫",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "骈棘重关不自由，横将匏系代萍流。",
      "飞丝莫罥林塘兴，留与骚人作四愁。"
    ]
  },
  {
    "id": "2e89e420152dd33e8b4bb40044ca00f3",
    "title": "三用前韵酬达夫",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "酒徒博醉貂龟解，社老赛神箫鼓迎。",
      "未省拨忙酬燥吻，壁端赢得挂空觥。"
    ]
  },
  {
    "id": "2e89e420152dd33e8b4bb400a6d5f215",
    "title": "三用前韵酬达夫",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "它日江淹曾赋恨，几人颜驷尚潜郎。",
      "年来春事稠于发，莫把哀丝为急张。"
    ]
  },
  {
    "id": "2e89e420152dd33ebb2b2bf9d4681e84",
    "title": "四用前韵酬达夫",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "怯思酣魂九十中，蚕苗凤子学人慵。",
      "来来不会春工意，酝造风光抵死醲。"
    ]
  },
  {
    "id": "2e89e420152dd33ebb2b2bf9a8c928db",
    "title": "四用前韵酬达夫",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "黄金迟日蚁成楼，翠色红光一样浮。",
      "短杀五更无客梦，小垂双手有人愁。"
    ]
  },
  {
    "id": "2e89e420152dd33ebb2b2bf951e338e9",
    "title": "四用前韵酬达夫",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "高阳门巷有人狂，金谷园林数日忙。",
      "多事正堪怜考父，不寻花去却循墙。"
    ]
  },
  {
    "id": "2e89e420152dd33ebb2b2bf9c522ebbf",
    "title": "四用前韵酬达夫",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "雀缘底事儿童戏，蛙为何人口舌争。",
      "待割金明一寻碧，恨无霜剪快如并。"
    ]
  },
  {
    "id": "2e89e420152dd33ebb2b2bf9d7a71f01",
    "title": "四用前韵酬达夫",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "叶底蜂儿抛蜜桶，花边猧子乱棋围。",
      "一绷周昉新番画，拟就勾芒乞取归。"
    ]
  },
  {
    "id": "2e89e420152dd33ebb2b2bf9569e2aeb",
    "title": "四用前韵酬达夫",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "梦草客儿成底句，贪杯吏部觅谁邻。",
      "雪衣女软留茶舌，金十奴慵刺绣身。"
    ]
  },
  {
    "id": "2e89e420152dd33ebb2b2bf99707764c",
    "title": "四用前韵酬达夫",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "楼台半蘸浮天水，灯火频乾继晷油。",
      "桃李不须连夜赏，牡丹它日有高流。"
    ]
  },
  {
    "id": "2e89e420152dd33ebb2b2bf9881f5c9d",
    "title": "四用前韵酬达夫",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "稍喜浊醪扶病头，强看狂絮点清流。",
      "王鳣叔鲔成何事，不似吞书鲤破愁。"
    ]
  },
  {
    "id": "2e89e420152dd33ebb2b2bf90cf23fe2",
    "title": "四用前韵酬达夫",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "提壶芦能送好声，客来长是及门迎。",
      "惜花待著连天幕，赌酒须翻卷海觥。"
    ]
  },
  {
    "id": "2e89e420152dd33ebb2b2bf965a3eb8d",
    "title": "四用前韵酬达夫",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "折柳愁生灞陵岸，射雕闲杀羽林郎。",
      "长安不禁花时夜，京兆于今有赵张。"
    ]
  },
  {
    "id": "2e89e420152dd33e628f3c0f95adfed8",
    "title": "题建州富沙门楼安济桥十绝呈太守黄彦发富沙门楼五绝",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "通庄一日踊青鸳，目极须知剩得天。",
      "竞秀溪山归笔助，拨忙风月看觞传。"
    ]
  },
  {
    "id": "2e89e420152dd33e628f3c0f3ec3fd4a",
    "title": "题建州富沙门楼安济桥十绝呈太守黄彦发富沙门楼五绝",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "文榱绣栱切浮云，喜色先开万井春。",
      "未俯栏干窥独鸟，已惊衽席度游人。"
    ]
  },
  {
    "id": "2e89e420152dd33e628f3c0f82f06897",
    "title": "题建州富沙门楼安济桥十绝呈太守黄彦发富沙门楼五绝",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "扑闬行人衮底流，闉阇缥缈到三休。",
      "霜魂月魄交光夜，十二冰帘不上钩。"
    ]
  },
  {
    "id": "2e89e420152dd33e628f3c0fb1738209",
    "title": "题建州富沙门楼安济桥十绝呈太守黄彦发富沙门楼五绝",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "王粲登临端不负，庾公兴味故应清。",
      "广寒约酌无多地，取取仙风洗骨生。"
    ]
  },
  {
    "id": "2e89e420152dd33e628f3c0fb7b831e6",
    "title": "题建州富沙门楼安济桥十绝呈太守黄彦发富沙门楼五绝",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "曾闻仙者好楼居，楼外仙山入指呼。",
      "聊作上游新粉泽，使君不为贮罗敷。"
    ]
  },
  {
    "id": "2e89e420152dd33e4c786f5e02b0a1af",
    "title": "题建州富沙门楼安济桥十绝呈太守黄彦发安济桥五绝",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "谁把灵楂接饮牛，主人潇洒古东瓯。",
      "玉清夜半开冰箔，暗认方平别驾虬。"
    ]
  },
  {
    "id": "2e89e420152dd33e4c786f5e594fea3c",
    "title": "题建州富沙门楼安济桥十绝呈太守黄彦发安济桥五绝",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "扶槛侏儒玉刻红，斩新装饰水精宫。",
      "武夷不信仙山近，十万曾孙正踏虹。"
    ]
  },
  {
    "id": "2e89e420152dd33e4c786f5e80857d88",
    "title": "题建州富沙门楼安济桥十绝呈太守黄彦发安济桥五绝",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "跨海鳌身传洛阳，贴波虹影老吴江。",
      "未如截取玻瓈去，稳卧箜篌白玉腔。"
    ]
  },
  {
    "id": "2e89e420152dd33e4c786f5e11a8d261",
    "title": "题建州富沙门楼安济桥十绝呈太守黄彦发安济桥五绝",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "拥翠拖青得要津，截波仙屐略无尘。",
      "借令万鹊填桥巧，何补褰裳一世人。"
    ]
  },
  {
    "id": "2e89e420152dd33e4c786f5e3f63ed13",
    "title": "题建州富沙门楼安济桥十绝呈太守黄彦发安济桥五绝",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "江夏无双自妙年，颍川第一早闻天。",
      "阳和自满千桃李，更欲邦人识济川。"
    ]
  },
  {
    "id": "2e89e420152dd33e23100ba9a7cb045d",
    "title": "送曾道者归玉笥旧隐二首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "踏尽匡山十载云，却抽秋鹤九皋身。",
      "明明似为溪毛熟，笑整西风不屋巾。"
    ]
  },
  {
    "id": "2e89e420152dd33e23100ba935d9354a",
    "title": "送曾道者归玉笥旧隐二首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "道隐曾窥反接猱，急人尤喜施圭刀。",
      "浮生不絓秋毫外，肯把长闲博暂劳。"
    ]
  },
  {
    "id": "2e89e420152dd33ee2d6eaa7ecaa3154",
    "title": "道旁见牛车因成二绝",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "由来得计在通津，蚀尽冥冥古道尘。",
      "犊子掣辕疲欲死，须知作俑是椎轮。"
    ]
  },
  {
    "id": "2e89e420152dd33ee2d6eaa7513aedc4",
    "title": "道旁见牛车因成二绝",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "兼两正缘胜任取，摧辀终忌大圆生。",
      "尺涂寸潦皆吾病，何必羊肠九折行。"
    ]
  },
  {
    "id": "2e89e420152dd33ecec21e4631de8672",
    "title": "送李德素罢官归舒城三首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "潇洒由来物外姿，文章满把尽珠玑。",
      "飞黄蹀月终难绊，看取蘅皋手一挥。"
    ]
  },
  {
    "id": "2e89e420152dd33ecec21e464b303e55",
    "title": "送李德素罢官归舒城三首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "朔风吹眼水溶溶，白社回香杳霭中。",
      "千里沧洲帆一抹，遥知此日背冥鸿。"
    ]
  },
  {
    "id": "2e89e420152dd33ecec21e4617ded151",
    "title": "送李德素罢官归舒城三首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "水落淮天蟹子肥，三年游子片帆归。",
      "东坡䆉稏黄云满，试傍林椒振客衣。"
    ]
  },
  {
    "id": "2e89e420152dd33e414afa0501cd97bb",
    "title": "和知府龙图黄安中浅沙马跑二泉二首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "甃面平吞寸许寒，记曾一掬洗中乾。",
      "定知满斛黄金屑，会有游人镜里看。"
    ]
  },
  {
    "id": "2e89e420152dd33e414afa05ace7f56b",
    "title": "和知府龙图黄安中浅沙马跑二泉二首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "飞黄开迹想当年，何啻军中渴剌泉。",
      "无补袅蹄空汉铸，有心流水谩牙弦。"
    ]
  },
  {
    "id": "2e89e420152dd33e5e05dfd159257bcf",
    "title": "和安中咏陈仲举徐孺子二首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "当年礼意号难通，南国才倾孺子风。",
      "户外尔来多客屦，谁堪一榻与要终。"
    ]
  },
  {
    "id": "2e89e420152dd33e5e05dfd19248aa0d",
    "title": "和安中咏陈仲举徐孺子二首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "一从辞聘卧枢绳，四海谁论目若营。",
      "衰世竟闲援溺手，林宗好在寄吾声。"
    ]
  },
  {
    "id": "2e89e420152dd33e516675e82b4c0829",
    "title": "和安中铁柱留题",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "疾恶情深碍目沙，果闻仙秩以功加。",
      "连年馘毒才三尺，何似豚蹄祝满车。"
    ]
  },
  {
    "id": "2e89e420152dd33e7aefcdfde804ee43",
    "title": "和安中上蓝横泉井",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "谁割银潢下甃中，更闻南北豁相通。",
      "穷妖本作终身计，千古翻成勿幕功。"
    ]
  },
  {
    "id": "2e89e420152dd33ed2ac6de942211436",
    "title": "陪彭安行双莲亭小酌三首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "无尘净渌枕青鸳，个样清虚不似廛。",
      "更喜晚来翘白鹭，伴君和我作三仙。"
    ]
  },
  {
    "id": "2e89e420152dd33ed2ac6de9665e2155",
    "title": "陪彭安行双莲亭小酌三首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "觥筹一举破愁城，似胜长驱十万兵。",
      "可是胸中浇块磊，更须酂白与汾清。"
    ]
  },
  {
    "id": "2e89e420152dd33ed2ac6de9cd221606",
    "title": "陪彭安行双莲亭小酌三首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "枯荷拓水枫丹霜，十分拍拍鹅儿黄。",
      "挽君衣袖莫嫌数，直恐跨鲸抛醉乡。"
    ]
  },
  {
    "id": "2e89e420152dd33e6c408ed6fa9594fb",
    "title": "留题神仙院三绝",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "白鹭飞边尽古今，萧条鬼冢与神林。",
      "故时门巷犹能忆，十载重来白一簪。"
    ]
  },
  {
    "id": "2e89e420152dd33e6c408ed6e89571eb",
    "title": "留题神仙院三绝",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "问僧活计祗瓶钵，愧我世缘犹网罗。",
      "小官未免妄男子，较量所得谁为多。"
    ]
  },
  {
    "id": "2e89e420152dd33e6c408ed6d854423e",
    "title": "留题神仙院三绝",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "白帝怜秋自不胜，等闲时放一番清。",
      "诗情大似归飞鹤，聊作当年警露声。"
    ]
  },
  {
    "id": "2e89e420152dd33e23d0e443447ea357",
    "title": "陪林明复功德院小轩对假山有成",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "候禽幽啭似争春，我亦贪搔不屋巾。",
      "巀嶭烟姿在眉睫，个中还有傲秦人。"
    ]
  },
  {
    "id": "2e89e420152dd33ef706851a1542d8b0",
    "title": "试笔",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "卢蒲衰发故萧萧，绛节霓旌不易招。",
      "若使此身轻健得，会须归去掇翘䔄。"
    ]
  },
  {
    "id": "2e89e420152dd33e79cae2c01bc58bdb",
    "title": "西峰寺",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "客尘不到胜黄梅，竹绕松围金地开。",
      "尽拨云根出葱茜，翠蕤青葆一时来。"
    ]
  },
  {
    "id": "2e89e420152dd33edbb0667685dc9783",
    "title": "鄱阳湖四十韵",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "巨浸连吴越，高躔直斗牛。",
      "玄冥开别府，江伯汇支流。",
      "象纬元精逼，神奸秘怪裒。",
      "番君疏带砺，彭蠡壮襟喉。",
      "赴隙如无地，凭壖忽有州。",
      "津涯逾写润，窟宅定刳幽。",
      "岛认瀛鳌戴，涛疑阵马蒐。",
      "珠跳怜雨驶，镜滑识风收。",
      "树带乔枝隐，山馀短碧浮。",
      "窥觇波罔象，睥睨忲阳侯。",
      "漾月都迷皓，蒸云间作油。",
      "涵濡均藻荇，冗长到虾鳅。",
      "蜃幻晴嘘阁，龙腥夜拔湫。",
      "万寻悬圃玉，一带洞庭秋。",
      "盈缩知谁纪，吞并似力揫。",
      "鲤矜封赤鲩，龟笑斥朱眸。",
      "嵌窦扶桑啮，珍文匠石锼。",
      "鸥群驯野客，蚖肆傲潜虬。",
      "罟数筐零霰，樯轻弩激鍭。",
      "孰分浮瓠澨，或讶绕蛇丘。",
      "弦索延商妇，舽艭送莫愁。",
      "陶朱诚得策，神禹想遗忧。",
      "端称潺湲弄，非无隐伏搜。",
      "豆分高下渚，苇视去来舟。",
      "血脉乾坤活，疮痍稼穑瘳。",
      "披猖包息壤，琐碎落浮沤。",
      "莲女婵娟棹，渔郎芼燥瓯。",
      "有人搴绣被，无客傲鹴裘。",
      "货贝穷乾没，醪羞肃丐求。",
      "束枯论沃釜，戒覆比倾辀。",
      "众水杯盂外，他年吐纳尤。",
      "鹊填功未议，鲸吸志应酬。",
      "何事轻思济，吾防果未周。",
      "阽危心骨醉，飘泊面颜羞。",
      "敢计乘桴去，何知戴笠游。",
      "片帆真扰扰，只影转悠悠。",
      "卑湿嗟梁傅，星霜挂魏牟。",
      "劳歌惭孺子，破簏付平头。",
      "乌豉缘莼置，黄粻为鲙谋。",
      "清螺取归日，稳棹听夷犹。"
    ]
  },
  {
    "id": "2e89e420152dd33e168623a99253016e",
    "title": "赠李子从三十韵",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "落落将家子，堂堂儒者宗。",
      "虹蜺蟠志气，天地贮心胸。",
      "骨秀霜含树，神清瀑挂峰。",
      "才应过八斗，业已足三冬。",
      "灯壁曾闻凿，萤纱屡听缝。",
      "书从蒲叶写，诗向锦囊封。",
      "醉把乾坤揖，吟将风月供。",
      "挥毫珠错落，吐论玉铮鏦。",
      "逐逐儒林虎，昂昂墨海龙。",
      "文逾韩吏部，学切郑司农。",
      "雨露恩将及，风云运正逢。",
      "海深鲲定化，霄远鹤须冲。",
      "汝乃今王粲，予非昔蔡邕。",
      "敬蒙修客刺，特辱造宾墉。",
      "遂辟膺门纳，因施孺榻容。",
      "礼贤台再筑，待客黍频舂。",
      "磨讲诗千首，欢谐酒一钟。",
      "笑谈风对起，论难剑交锋。",
      "篇什回环数，缄题往复重。",
      "共将诸子探，同把异端攻。",
      "闻见输君博，赓酬愧我慵。",
      "便当思阁笔，何敢更撞钟。",
      "棠舍经宵会，琴堂累日从。",
      "并行花县密，同坐柳阴浓。",
      "出处汉四皓，情怀楚两龚。",
      "淡闻君子水，久见大夫松。",
      "正喜陪谈柄，应难别去踪。",
      "短亭情黯黯，南浦恨匆匆。",
      "负笈游洙泗，担簦往辟雍。",
      "相如行有日，非久客临邛。"
    ]
  },
  {
    "id": "2e89e420152dd33ecf4139b2004c1b9b",
    "title": "伤段谦叔失意二十八韵",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "场屋遗才日，英雄失意秋。",
      "荐贤无北海，削迹有东丘。",
      "未遂图南志，先贻败北忧。",
      "旷弦多误奏，卞玉却轻投。",
      "西逐惭秦客，南冠愧楚囚。",
      "天亡非战罪，道丧是吾羞。",
      "命薄闻歌凤，时穷见叩牛。",
      "丹山摧鸑鷟，虞阪困骅骝。",
      "落日千行泪，西风万古愁。",
      "壮图沉草莽，归思动沧洲。",
      "是理皆前定，非人可豫谋。",
      "闷来宜自遣，势去不须尤。",
      "消日棋千局，忘怀酒一瓯。",
      "更宜思破釜，莫便欲乘桴。",
      "豹匪终藏雾，鲸非可在沟。",
      "此生如富贵，未死合公侯。",
      "子况才华妙，身兼学业优。",
      "文章思顿进，志意素加修。",
      "禹穴书曾探，嵩山涧亦搜。",
      "纱萤频见聚，邻烛屡闻偷。",
      "默记迹三箧，疏通贯九流。",
      "赋才肩贾马，诗格驾曹刘。",
      "肯向清时废，须膺紫诏求。",
      "不当三径隐，未可五湖游。",
      "啮臂盟须复，题桥志必酬。",
      "宁终葬鱼腹，诚合跨龙头。",
      "早弄书生笔，当焚败将舟。",
      "也知男子志，未肯死前休。"
    ]
  },
  {
    "id": "2e89e420152dd33e9e855f5c0846d467",
    "title": "伤蔡文仲秋闱失意四十韵",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "侧听秋闱榜，君名又不传。",
      "病龙频失水，倦鸟久惊弦。",
      "有意期行道，无人肯荐贤。",
      "长沙伤鵩日，西狩获麟年。",
      "失意应常理，嗟君最可怜。",
      "双亲堂上老，三釜养中偏。",
      "须有千茎雪，家无二顷田。",
      "甑中尘屡起，囊乏磬长悬。",
      "草木荒三径，埃氛满一廛。",
      "鹑衣伤子夏，蜗舍病焦先。",
      "雪冷袁安卧，风清靖节眠。",
      "谩夸五色笔，不及一囊钱。",
      "抱玉冤谁雪，沉舟恨自牵。",
      "翼摧云外鹄，身绊驾头鹯。",
      "愤气高冲斗，悲号下入泉。",
      "未甘为败将，犹拟奋空拳。",
      "文丧思投笔，胶稀欲绝弦。",
      "悲弹三尺剑，闷钓五湖船。",
      "迁摈当修史，雄闲合草玄。",
      "张衡四愁什，杜甫八哀篇。",
      "膑刖兵书作，丘穷易道编。",
      "文人从坎坷，才子本迍邅。",
      "得失诚由命，穷通莫怨天。",
      "不须吟泽畔，何用饿山巅。",
      "豹匪终藏雾，龙非久在渊。",
      "鹄侯高定中，杨叶细须穿。",
      "子况千人敌，身仍百善全。",
      "平生于传癖，终日被书癫。",
      "容貌堂堂也，胸襟落落然。",
      "文章追贾马，德行继渊骞。",
      "吐论昆仑决，挥毫组绣联。",
      "字奇称草圣，句巧号诗仙。",
      "身瘦文弥古，家贫节更坚。",
      "士流瞻若斗，学者慕如膻。",
      "自合升朝右，宁终死道边。",
      "此来虽蠖屈，前去定莺迁。",
      "邹黍当重秀，韩灰决复燃。",
      "焚舟收后效，破釜雪前愆。",
      "诚愿穷犹斗，何甘废中权。",
      "未应豪杰士，憔悴老螺川。"
    ]
  },
  {
    "id": "2e89e420152dd33e8e1922fc08f4c631",
    "title": "伤友人潘镇之失意七十韵",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "念子多屯踬，秋闱又背驰。",
      "南阳龙卧久，东鲁凤何衰。",
      "刖足冤谁雪，伤弓翅已垂。",
      "有文须夺席，无地可容锥。",
      "破落三间屋，荒凉四壁篱。",
      "平生萍荡漾，活计叶离披。",
      "磬挂囊多乏，尘生甑少炊。",
      "饥寒妻拟弃，憔悴嫂贻嗤。",
      "行古时稀合，身孤世早知。",
      "尽应嫌学僻，无不笑书痴。",
      "读已周千卷，攀犹滞一枝。",
      "鹢因风紧退，兰为雪深萎。",
      "卞璞羞空献，齐竽叹失吹。",
      "未为横荐鹗，又作曳泥龟。",
      "东国频遭黜，西山独忍饥。",
      "皇皇行泽畔，寂寂卧漳湄。",
      "应下伤麟泪，还牵感鵩悲。",
      "著成孤愤传，吟就八哀诗。",
      "道丧谁开眼，愁来自皱眉。",
      "迍邅真命也，险阻屡尝之。",
      "清庙含三叹，明时动五噫。",
      "野歌成匪虎，矶钓本非罴。",
      "事故多如此，心休苦怨咨。",
      "都缘名是累，须用道为医。",
      "破闷无如酒，消忧莫若棋。",
      "勿同杨泣路，休效墨悲丝。",
      "得失皆由分，穷通自有时。",
      "海深鲲化早，天远鹤冲迟。",
      "子况多能者，身怀可致资。",
      "九河流剧辩，万马走雄辞。",
      "学似钩龙巧，文如吐凤奇。",
      "五车书并览，三箧记无遗。",
      "解辨鲁鱼惑，能分亥豕疑。",
      "博闻探禹穴，多见识曹碑。",
      "行止圭无玷，周流玉不缁。",
      "经明人尽仰，才大士争师。",
      "名价关西振，儒风稷下移。",
      "生徒居若市，来者被成帷。",
      "天道如将复，人文未丧斯。",
      "定伸膏泽志，入侍帝王墀。",
      "豹匪终藏雾，蛟非久在池。",
      "青云如借路，蹇步足通逵。",
      "定补千裘腋，宁由五羖皮。",
      "冠弹思贡禹，舌在忆张仪。",
      "已往虽非悔，方来尚可追。",
      "此生当富贵，未死属男儿。",
      "顾我诚荒斐，蒙君爱保持。",
      "杏坛齐出处，槐里久参随。",
      "情荷椒兰契，言蒙药石规。",
      "琢磨朝切切，讲诲夜孜孜。",
      "小大钟容叩，高低仞许窥。",
      "开谈发吾覆，飞辩解人颐。",
      "较艺思焚砚，交锋拟树旗。",
      "奚斯睎考甫，子贡服宣尼。",
      "共有亨途约，俱怀远到期。",
      "精诚甚胶漆，酬唱越埙篪。",
      "本谓同游处，何图有别离。",
      "身从来岭表，音逐隔天涯。",
      "荏苒年光换，回还气候推。",
      "暗惊时倏忽，屡见月盈亏。",
      "故国书迢递，他乡路崄巇。",
      "登高魂欲断，眺望力应疲。",
      "侧望魁乡荐，夫何摈有司。",
      "临风心恻怛，开榜泪淋漓。",
      "场屋非收子，文闱更荐谁。",
      "主盟宁至当，提掖岂无私。",
      "尽指珠多颣，咸疑玉有疵。",
      "叩天身患远，叫帝泣嗟卑。",
      "写恨凭精卫，声冤付子规。",
      "彼苍不可问，徒积故人思。"
    ]
  },
  {
    "id": "2e89e420152dd33e2056f3d1c845f565",
    "title": "读汪都讲邵宫教拟试赋三十韵",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "文效追前日，词科急俊民。",
      "儒风穆汉殿，家璞走荆珍。",
      "汪邵推高手，卿云想后身。",
      "争移初律暖，竞拨老根陈。",
      "睥睨三都上，吹嘘七子邻。",
      "龙蛇开蛰户，河汉洗天津。",
      "堂室谁升入，诗书迭主宾。",
      "剸犀锋自倍，彻札手弥亲。",
      "鼓吹丘轲外，波澜屈宋新。",
      "巴歌徒里耳，燕石谩缇巾。",
      "美观圭联璧，和声鼓间錞。",
      "骎骎新历块，喔喔旧司晨。",
      "爽实嗤乌有，阿时陋剧秦。",
      "凿愁神秘露，搜恐物华贫。",
      "楚剑双干斗，吴娃几学颦。",
      "飞扬逼场屋，旁午动簪绅。",
      "伧父几焚砚，修家旧有人。",
      "珠惊对还浦，角岂独推麟。",
      "价比千琼玖，文成一欠呻。",
      "鼻端论妙斫，使外得周询。",
      "布瑞云歊鼎，连深鲤挂缗。",
      "岂徒矜羽猎，直可绚郊禋。",
      "宛是隋唐旧，何分雅颂真。",
      "两眸宽病客，一气到洪钧。",
      "捉卷时湔掌，沿涯屡耗神。",
      "爰居泣韶濩，嫫姆骇蛾螓。",
      "惬兴谁爬背，长哦独哆唇。",
      "传夸归有恃，羞缩死将滨。",
      "雠校三千士，蹉跎九十春。",
      "岐周双鸑鷟，不省至何因。"
    ]
  },
  {
    "id": "2e89e420152dd33e06928483ad3e808d",
    "title": "知府熊公待制生辰",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "天上麒麟瑞，人间杞梓良。",
      "扶周嵩孕秀，开汉昴腾芒。",
      "蓂月清和半，桑弧决拾傍。",
      "云旌初验昉，水渚忽临张。",
      "汗血来西极，长离下女床。",
      "决科霄汉上，著姓斗牛乡。",
      "伊昔闻遭遇，维时适凯康。",
      "辅臣推练达，天子赐辉光。",
      "政府初更赞，农曹亦荐扬。",
      "仰窥惟白日，稳步是银潢。",
      "西液常杨笔，同天舜禹觞。",
      "岷峨欣惠字，邛笮入寥狼。",
      "襦裤谣南海，韬钤肃桂阳。",
      "有为皆稷契，无地不龚黄。",
      "藩服今连楚，江城故压章。",
      "熊凭新传轼，鸡馥旧含香。",
      "贾召行前席，曹归定束装。",
      "钧中挥造化，川际起舟航。",
      "贱子惭庥庇，佳晨倍激昂。",
      "松椿先众祷，芹块止诚将。",
      "和逐薰弦远，欢同畏日长。",
      "椒浆持满斝，何计上公堂。"
    ]
  },
  {
    "id": "2e89e420152dd33e9fa163753dd6a6e6",
    "title": "王运判生辰二十韵",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "高蹑明昌会，全收杰俊声。",
      "庆缘庚入梦，粹是昴腾精。",
      "梁日麒麟下，周年鸑鷟鸣。",
      "门庭诸谢美，襟韵七闽深。",
      "姓字黄金榜，才华白玉京。",
      "五车经目尽，一赋未晡成。",
      "在昔闻开泰，于时契陟明。",
      "经纶真主识，风采满朝倾。",
      "迅击方秋隼，横骑上汉鲸。",
      "激昂孤立气，魁垒并游英。",
      "决指西清迈，俄优左省行。",
      "尧天窥日月，汉陛右公卿。",
      "豸脱台冠旧，轺驰使传轻。",
      "疮痍瘳物瘵，荆枳斸奸萌。",
      "范辔归馀事，莱衣萃极荣。",
      "陋儒何幸会，庆诞适亲更。",
      "芹块惭无补，笺毫浪有情。",
      "凉飔来翠帟，嘉气动雕楹。",
      "潋滟千分酒，翂𦑉万里程。",
      "祈公此心切，立欲寿如彭。"
    ]
  },
  {
    "id": "2e89e420152dd33ec8492b699f8b1743",
    "title": "贺提刑生辰二十韵",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "律中蕤宾候，时生翰苑才。",
      "昴星天上降，玉树署中开。",
      "地望无双也，公侯有种哉。",
      "仪刑推虎子，头角号龙媒。",
      "雅负凌云操，阴怀构厦材。",
      "家声说王谢，儒学美邹枚。",
      "德宇浑深厚，书林早贡该。",
      "发谈生雾露，走笔落琼瑰。",
      "仕誉彰宸听，纶恩擢宪台。",
      "泥封云外捧，使旆日边来。",
      "未夏薰风至，先春暖气回。",
      "驱驰车翼翼，制割刃恢恢。",
      "钦恤恩涵海，澄清令走雷。",
      "露帏衣照日，行部驾扬埃。",
      "上表除蛇豕，飞章荐草莱。",
      "闹中金韵掷，醉里玉山颓。",
      "龙印当时伏，鹓班异日陪。",
      "暂来为八使，终去面三槐。",
      "身况推华胄，门曾位上台。",
      "定重调鼎鼐，应再作盐梅。",
      "适遇悬弧旦，宜倾上寿杯。",
      "下僚何所祝，愿早见天魁。"
    ]
  },
  {
    "id": "2e89e420152dd33e62175ce0334d32b3",
    "title": "哲宗皇帝挽词二首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "帝所钧天乐，人间弊屣轻。",
      "梦移黄屋贵，丹促紫霄行。",
      "云绝依尧望，山馀祝汉声。",
      "夜长坚絮漆，川急怆墙羹。",
      "雁鹜黄金閟，楼台白玉城。",
      "陋儒孤识擢，清血九秋横。"
    ]
  },
  {
    "id": "2e89e420152dd33e62175ce0aea35915",
    "title": "哲宗皇帝挽词二首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "禹迹从容陟，虞华舄奕重。",
      "辰韩颁秘籍，湟鄯抚新封。",
      "洮颒方凭玉，髯胡忽挽龙。",
      "凤冈盘王气，柏殿邃真容。",
      "洛照当阳水，嵩回入抱峰。",
      "伤心守陵女，犹认上阳钟。"
    ]
  },
  {
    "id": "2e89e420152dd33ee3782f78220f1ecf",
    "title": "石港高侯见遗雏鹤辄成十五韵",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "我生好鹤乃天性，得自高侯非所祈。",
      "啄插锥芒初颖脱，顶埋丹颗未依稀。",
      "亲携窃笑髡笼返，细看恐先乔舄飞。",
      "三岛梦魂迷晓色，九秋舞影怯霜威。",
      "长哦自异晨乌啅，瘦骨全胜野雀肥。",
      "无迹可寻华表旧，有程应想洞天归。",
      "精神潇洒元非俗，饮喙安闲似见几。",
      "载以画船休觖望，浴之野水好生辉。",
      "汉宫旧拂仙入掌，辽海今看羽客衣。",
      "勿为稻粱生健羡，第令鸡鹜许投依。",
      "鸣皋不隔高骞志，截胫初忘过分讥。",
      "夜砌行闻清露警，午窗终伴醉棋围。",
      "右军鹅谩夸真赏，海客鸥空骇暗机。",
      "烟月此生真不负，蓬茅他日肯相违。",
      "片心便拟成高谢，骑去扬州弄晚晖。"
    ]
  },
  {
    "id": "2e89e420152dd33ec7bf2f40380b09ab",
    "title": "题福州黄檗山确禅师息老堂",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "顷来法席如师少，老去生涯似此无。",
      "直寄天年谩龟鹤，聊收化日到桑榆。",
      "苍环作抱三台壮，缟带明空一水纡。",
      "时拂东斋坏云衲，更开南粤隐居图。",
      "买山支遁初无费，示疾维摩本不徒。",
      "夜雨龙腥飞别涧，昼烟禽哢落高梧。",
      "斋馀短捉清生麈，坐久柔团暖称蒲。",
      "三乐荣期犹俗物，二毛潘岳信拘儒。",
      "禅林彪虎新眠熟，觉海乌藤旧搅枯。",
      "不学昔人悲唾远，已将兹世脱鱼濡。"
    ]
  },
  {
    "id": "2e89e420152dd33ee9057c05c257c858",
    "title": "赠致政曾宣德十二韵",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "自得逍遥物外情，肯将冠冕谩劳形。",
      "门前始种先生柳，斗下重添处士星。",
      "文豹雾中谁逐逐，飞鸿天外自冥冥。",
      "最怜孤竹人高卧，却讶三闾客独醒。",
      "放旷七贤林下洞，栖迟六逸水边亭。",
      "和烟买得花栽润，带雨移来药颗馨。",
      "凫舄印残苍藓绿，蜗庐筑破远山青。",
      "消磨日月棋千局，笑傲云霞酒一瓶。",
      "隐几旋成招隐句，披衣新看养生经。",
      "小轩静把琴开匣，幽苑深将鹤剪翎。",
      "明月有时来竹坞，红尘无路到松扃。",
      "几多九老图中景，都为丹青入障屏。"
    ]
  },
  {
    "id": "2e89e420152dd33e1c758584f9683ceb",
    "title": "狄大夫生辰二十韵",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "一指斗魁天陆北，五新蓂叶帝阶傍。",
      "降神山岳全储秀，遍射桑蓬骤发祥。",
      "厩暖共看驹汗血，玉灵争记水流方。",
      "家临人物先贤楚，祖擅功名大国梁。",
      "孝穆抚摩惊秀整，升卿标识见蕃昌。",
      "芝兰庭户真难得，雕鹗风云自不常。",
      "头角人间知有子，星辰天上早占郎。",
      "州缘绿发临来好，路到青梯上正长。",
      "濯濯柳姿今识绪，汪汪陂量旧传黄。",
      "警虚比户沉宵柝，爱结曾阴转晓棠。",
      "座上蓝田神更润，匣中干越智弥藏。",
      "龟鱼腰重黄金刻，珠玉胸开古锦囊。",
      "放雀笼樊饶奋翥，馈鱼尊俎称淋浪。",
      "旄倪芹块悬私祷，谱牒松椿入短章。",
      "季诺往蒙新眷渥，膺门仍出旧恩光。",
      "昂头竟类田方马，贺厦空循考父墙。",
      "堆玉巑岏方刮眼，横云䆉稏已登场。",
      "光回爱日庭希讼，喜动前旌客荐觞。",
      "况复斓斑衣上泪，不妨潇洒醉中乡。",
      "愿符鲁什昌而炽，更拥箕畴寿且康。"
    ]
  },
  {
    "id": "2e89e420152dd33ecc249e04db5cf9c7",
    "title": "赠贾仲武",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "贾侯器宇何轩昂，下视龊龊真秕糠。眉分八字髭根黄，自许忠胆铁石刚。",
      "雕弓一挽一石强，锦臂错出虬青苍。匣剑排射星斗光，壮心飞过祁连傍。",
      "架鹰朝按血染裳，铁骢骑出辔闹装。健儿前呵檛列行，捷矢齐指云中鸧。",
      "岂惟武力称擅场，亦有文价腾焜煌。新诗字字古锦囊，清论洒落飞天潢。",
      "险韵千百敢独当，管锋落纸铿琳琅。古文探讨屋壁藏，史传山岳遗毫芒。",
      "酒酣往往歌慨慷，连卷大白鲸吞航。自云畴昔富文章，家在冀北边一方。",
      "天书屡膺贡州乡，云衢卜日横骞翔。中间落泊志不偿，武科拉取如截肪。",
      "况有豪气十丈长，蟠蛰仅类绊骕骦。苦恨天骄久颉颃，抚臂便觉大袂攘。",
      "坐縻岁月耗囷仓，口厌醇酿饱肉粱。吾非斯人可相望，要且报国真不忘。",
      "我来自东甫春阳，邂逅绀宇同一觞。幅巾轻蓰追徜徉，促膝调笑初无妨。",
      "自知投分出泛常，豁如馁腹得糗粻。短长不复置形相，落去䁹睨决壅防。",
      "嵇生转觉嗜锻忙，高阳还因酒发狂。漫叟戏规祇搅肠，㗦嘈不减笛弄羌。",
      "截竹岳顶掀沧浪，拨云春茗夸头汤。爽齿旋复行蔗浆，黄金大颗披橘穰。",
      "插首往往罗幽芳，顷兹行乐殊未央。更辱邀我临山冈，大壶载酒冽鼻香。",
      "果饤梨栗庖麇獐，韩刘黄胡狄与张。一一潇洒杂佩珩，高谈终日佛老庄。",
      "妙理密契矢插房，绝倒顿足争跄踉。罢去追惜成悢悢，谁谓夫君气特扬。",
      "投以大句尤加详，启函惬兴剧爬疡。忽疑写睇临望羊，高跻欲斧李杜吭。",
      "麟凤自是品物祥，邀予属和驰缣缃。直取夷险分驽良，九牛犒师始落铓。",
      "正喜先获大脔尝，洪河下涌淼沛滂。囚屯众鬼纳大荒，脱走束缚投桁杨，泞郎瞰临获与臧。",
      "满注羿矢连九旸，沉魂夜泣青女霜。此来继辱厚意将，殆欲引辙观怒螗。",
      "狗尾续貂弥足伤，雕胡未易加糠䵃。抟空方见一鹗扬，短翮便可枪榆枋。",
      "咄嗟岂得不知量，区区琐碎久嗜菖。食鱼谁敢期大鲂，尚欲勉强牵牛箱。",
      "无盐弄姿映康庄，难工祗益羞姬姜。聊将瓦砾酬琮璜，终愧后乘非腾骧。"
    ]
  },
  {
    "id": "2e89e420152dd33ef186052012bfd225",
    "title": "元丰辛酉七月九夜大风四十韵",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "海傍七月无好天，顽云夜半争纠缠。",
      "雷公轰车电操帜，如以墨汁当空湔。",
      "门阑刺眼不见地，逼塞四野可筑拳。",
      "须臾霾风赑屃起，便觉怒窍呺喧阗。",
      "茫茫平地驾轣辘，礧石杂下丽谯颠。",
      "训狐投隅狗走窦，拔木僵仆踵不旋。",
      "铿轰时闻掷飘瓦，汹沸错以池羹煎。",
      "藩垣卷去甚撤幕，屋壁如受众挻挻。",
      "戛空飞砾正激射，况复急雨筛涌泉。",
      "初疑昆阳遁猛兽，又讶伏弩攒庞涓。",
      "黔头豹裈健肘髀，剖拆囊袋椎钤键。",
      "天吴助强马衔舞，鼯鼬嘷啸尸阴权。",
      "呼声过于赴赵日，烈势更甚焚昆前。",
      "酣奔剧骤砉未已，阵马沓奏摩双鞬。",
      "蚩尤歼师洒腥血，驱驾山岳挥秦鞭。",
      "海涛撞舂万鼙震，岌嶪直恐三山骞。",
      "林椒宿鸟乱投坠，胁息岂间乌与鸢。",
      "虾蟆何知妄嘈囋，似为得意惊翩翾。",
      "流萤迸草戢光耀，啾蚓缩穴愁踆跧。",
      "泓窊往往走湍濑，卧内直可浮长鳣。",
      "伊余竟夕不成寐，纵有短炬谁复然。",
      "屋如漏釜直下注，坐取渗漉攒两肩。",
      "羸童叩鼻卧东壁，噤不哗骇如束毡。",
      "黎明下堂踏新淖，只觉抚髀成怃然。",
      "平时里闬悉倾陊，饥民塞窦突不烟。",
      "田苗畦甲披殆尽，草木岂复根株连。",
      "蒂钟堕檐相乌折，苙豕逸泽如遭畋。",
      "我闻大块初噫气，蓄泄盖亦有节宣。",
      "助天挠物著自易，标为玉烛存礼篇。",
      "条无鸣声瑞盛世，反禾宛在隆周年。",
      "厥惟反此是为戾，标落下土灾所缘。",
      "尧罹长风衅滋甚，縻以大缴尸诸廛。",
      "飞虫蔽空廪君怼，一昔崛起操戈鋋。",
      "往时大旱几赤地，韩子讼稿于今传。",
      "诗人或以况威虐，歌沛自是所见偏。",
      "尔来暴旱亦时有，孰与掀屋扬楣枅。",
      "小家破荡大家耗，饮泣茹恨肩相骈。",
      "胡为斯民罹此患，孰任咎责当尤愆。",
      "我将羾天吐愤懑，坐使百怪成拘挛。",
      "是非曲直当有辨，略举大较归吾编。",
      "飞廉谴诛丰隆斥，庶几复使斯民痊。"
    ]
  },
  {
    "id": "2e89e420152dd33e531da1f8c54a3cd0",
    "title": "同朱彦周游元阳洞兼示文吴二羽人",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "穷西三湘邻，奔迫万岑会。",
      "盘拿崩腾根，疑此先草昧。",
      "不周迁大荒，势落烛龙外。",
      "远徵混沌凿，晚怵大块噫。",
      "平疏一注玉，宽削四隅黛。",
      "前崖岌初豪，傍窦戢如块。",
      "暗蹊青鲇卧，侧足得无殆。",
      "霜蕤拥凝液，衣缀倚空盖。",
      "危呀傲天顽，九地一疡溃。",
      "郁然崷崒姿，似与石廊配。",
      "间闻赫幽光，吹作雷雨解。",
      "石鼓形似馀，击考亦砰磕。",
      "阴阴隆冬户，塞向真琐碎。",
      "鸿蒙挹气母，茫昧超物怪。",
      "不应私开辟，曾是阅成坏。",
      "黄熊非鲧化，九肋蕃硕大。",
      "蹒跚舞阴机，无乃羞主宰。",
      "肉芝桂纯白，仙物今故在。",
      "云烟更斐亹，巧弄非一态。",
      "筼筜下萧摵，往往到竽籁。",
      "片桃仙凡隔，愁绝止飞濑。",
      "谁为篝火游，邈叩无底界。",
      "世传元崇隐，兹事或虚采。",
      "骄阳五月竟，客子短辕迈。",
      "火铃掷奔曦，酷势捎林荟。",
      "追随邦闾彦，及此洗长慨。",
      "俯窥层冰拆，蓐收借泠汰。",
      "孤清凛毛发，生意自百倍。",
      "清绝两羽人，惊我凤翰铩。",
      "扫开数寻天，援挽觅幽隘。",
      "啸俦欣鱼贯，诣极愁鹢退。",
      "仙者如可作，庶或乔松赖。",
      "咄嗟早衰身，樊笼信谁罪。",
      "便可冥三奔，吞漱驻童彩。",
      "收摄自煎明，兹焉迹长晦。"
    ]
  },
  {
    "id": "2e89e420152dd33e7f95d360e8d7b974",
    "title": "仪真吕明父席中观新曲",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "有客扬楚舲，归欤汩吾事。",
      "波神悭东涨，吞遏限修螮。",
      "转头雕岁阴，蓬行变匏系。",
      "一逢金銮人，穆我若清吹。",
      "挽置十尺床，渊襟扫苛细。",
      "壶封拆初黄，露液攒沸蚁。",
      "老实侑脧紫，枯螯嚼霜渍。",
      "坐有豪爽宾，哗哗睨云骥。",
      "屯云刮痴白，有如拥天彗。",
      "疏棂炯萧森，北固决遥眦。",
      "半酣大轴出，鲸窟咀甘饴。",
      "当中倾玄圃，琚瑀纷百缀。",
      "物愁殚眇情，神妒夺孤閟。",
      "快魂疏泠泠，大叱回熟寐。",
      "况复仪真曲，不减铜堤思。",
      "凄清激吴音，皓齿曾未愧。",
      "辛咸皆可口，卷舌得真意。",
      "初如严冬逼，肃物有馀惴。",
      "末似阳春回，恍入众骨醉。",
      "将坛凛先登，乐府仍一洗。",
      "吕侯斯人望，胸中吊古气。",
      "二十佩青纶，三十清间侍。",
      "高缠见腾踏，茂渥擅褒贲。",
      "顷来笑画脂，无补当身寄。",
      "卜筑傲园绮，秋蜩一官蜕。",
      "大笔横利槊，兴来即摩垒。",
      "非如骚些徒，冗语酿愁悱。",
      "珍重白玉船，虹吞楚狂子。"
    ]
  },
  {
    "id": "2e89e420152dd33e03fc81e25c5e5ea3",
    "title": "送方绚解元赴试南宫用桂林一枝荆山片玉为韵八首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "纷纷束书儿，穿穴蠹栖桂。",
      "及当千人军，往往出下计。",
      "谁如冠军豪，飘扬选锋锐。",
      "刺手拔鲸牙，洒落见孤诣。",
      "更看抉重关，喜色动春袂。"
    ]
  },
  {
    "id": "2e89e420152dd33e03fc81e204fd05e6",
    "title": "送方绚解元赴试南宫用桂林一枝荆山片玉为韵八首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "人言蜀道难，历井如扪参。",
      "何如棘围里，对面横霜镡。",
      "声价一日中，不数双南金。",
      "秋风大情生，半入潇洒襟。",
      "袖有百鍊骨，跃马辞家林。"
    ]
  },
  {
    "id": "2e89e420152dd33e03fc81e23150e293",
    "title": "送方绚解元赴试南宫用桂林一枝荆山片玉为韵八首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "马家白眉良，由来罕俦匹。",
      "谁谐虞帝音，贵在得夔一。",
      "颟顸康乐后，况有阿连出。",
      "春留棣萼好，影厕鸰原密。",
      "定是金华游，羊边起高叱。"
    ]
  },
  {
    "id": "2e89e420152dd33e03fc81e24ef86062",
    "title": "送方绚解元赴试南宫用桂林一枝荆山片玉为韵八首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "君王十二闲，一一登权奇。",
      "饱之青玉刍，络以黄金羁。",
      "南宫旧冀北，杂遝追风姿。",
      "骕骦固神物，岂病孙阳嗤。",
      "如闻有桂约，暗满秋风枝。"
    ]
  },
  {
    "id": "2e89e420152dd33e03fc81e23a4a6620",
    "title": "送方绚解元赴试南宫用桂林一枝荆山片玉为韵八首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "我来莆之阳，与子初班荆。",
      "岩岩太古镜，中有不蚀明。",
      "青缃无留赏，理到刃必迎。",
      "雎盱腐儒后，数见胸胆横。",
      "诗哦逼振绮，酒吸摧奔鲸。",
      "君看老雄变，冠距将而鸣。"
    ]
  },
  {
    "id": "2e89e420152dd33e03fc81e2b9cb01d4",
    "title": "送方绚解元赴试南宫用桂林一枝荆山片玉为韵八首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "病夫亦何有，愧彼小酉山。",
      "赖君不佁儗，拔揵扪吾关。",
      "意丰报逾俭，叩迫出益悭。",
      "经郛榛莱剪，圣海波澜闲。",
      "兹人不易得，坐使幽怀删。"
    ]
  },
  {
    "id": "2e89e420152dd33e03fc81e2004201e6",
    "title": "送方绚解元赴试南宫用桂林一枝荆山片玉为韵八首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "天王坐明堂，温诏飞赤县。",
      "家家鲁儒生，群星会头弁。",
      "坐愁谷驹空，岂直罩鱼擅。",
      "子行殊未央，去逐淮云片。",
      "神锋正吹毛，愿看长鲸剸。"
    ]
  },
  {
    "id": "2e89e420152dd33e03fc81e23ff69cce",
    "title": "送方绚解元赴试南宫用桂林一枝荆山片玉为韵八首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "女床固饶凤，方流亦生玉。",
      "百年海邦莆，文雅殆成俗。",
      "之人卷鲸波，浩汗寄高躅。",
      "翻笑洴澼子，长年事皲瘃。",
      "唾手拾壮图，未负春颠绿。"
    ]
  },
  {
    "id": "2e89e420152dd33e40f846ff9dd7c9e4",
    "title": "古风谢汪都讲示惜惜吟",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "番阳先生万人敌，少来翻书始成癖。",
      "风前白眼望青天，笑捉短须吟惜惜。",
      "地祇关铁掣临贺，天家宝场正中划。",
      "万空扶坎觅坤苗，凿尽顽阴冶清液。",
      "锲磨镵铝归高手，养水工夫价连璧。",
      "别斫圆虚费钴鉧，粉白黛绿低真色。",
      "传看代北青氍毹，一泓几动春消息。",
      "无论丞相戒扑满，先许司空炽然石。",
      "楚萍赫赤浪传甘，秦缶模糊徒荐客。",
      "由来此秘似未睹，琐琐搔爬嗤美炙。",
      "先生早茂椿松姿，道韵仙风方日逼。",
      "胡麻青䭀饭调饥，夜榻抱弓跧七尺。",
      "粉闱聊当襆被游，赍携不靳胡奴力。",
      "大鼾酣酣动蛰雷，霜飙涩尽铜壶滴。",
      "青螺仙女暮成炊，绿竹夫人寒卧壁。",
      "兴来活笔卷天潢，南国小巫阴褫魄。",
      "悠悠万物何亲疏，新故终缘世情隔。",
      "夏裘秋箑竟谁负，寝庙偃溲转身易。",
      "昨布东皇九十春，融冶一番浮绮席。",
      "莫学长檠换短檠，惜惜鸱夷两抛掷。"
    ]
  },
  {
    "id": "2e89e420152dd33eacff0841468f8f8a",
    "title": "癸酉岁暮寿春道中五首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "有城有城半芜没，倔强当年开狡窟。",
      "青缰白马成底事，魏得其狗空凌突。",
      "清淮不洗饕利魄，石马崔嵬化英物。",
      "据鞍浩叹为踟蹰，但有悲风起蓬勃。"
    ]
  },
  {
    "id": "2e89e420152dd33eacff0841aba3f814",
    "title": "癸酉岁暮寿春道中五首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "有鸟有鸟高飞鸿，哀鸣嗷嗷只影东。",
      "枯声策策霜后叶，狂态骚骚空际蓬。",
      "秋毫不碍挂天斗，一气正在胚腪中。",
      "客邪中饥乱心曲，短裘垢袜催衰癃。"
    ]
  },
  {
    "id": "2e89e420152dd33eacff0841649de2cf",
    "title": "癸酉岁暮寿春道中五首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "有渡有渡背北城，淩排驾淮吹暮声。",
      "邮程未央岂病涉，寄汝一楫推生平。",
      "古来豪士重感概，车下未乏宵衣征。",
      "出处任天幸无苦，有如此水吾其行。"
    ]
  },
  {
    "id": "2e89e420152dd33eacff0841ff820f50",
    "title": "癸酉岁暮寿春道中五首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "有叟有叟皤两颠，杖藜道周傲天年。",
      "怀颜发笑挽行子，胡乃惫为忘舍旃。",
      "吾侪小人敢不勉，孔孟卷辙如趋然。",
      "男儿秃胫乃始已，非尔所知徒怃然。"
    ]
  },
  {
    "id": "2e89e420152dd33eacff08411aad7eab",
    "title": "癸酉岁暮寿春道中五首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "有客有客垢发须，羹魁挂鞍无宿储。",
      "翘心北阙比寒藿，它日南山抛旧庐。",
      "逆旅丈人真脆意，揖我下床邀踞垆。",
      "悠悠高门击鲜子，萍匏殊根勿诮渠。"
    ]
  },
  {
    "id": "2e89e420152dd33e406a638e142b0ccb",
    "title": "建阳县二首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "东瓯消沉故王日，俗号剽轻如故实。",
      "挟策不数应门儿，雅尚儒人邹鲁匹。",
      "顷来官长稍自安，市里颇闻浮诉窒。",
      "陈侯健者吾故人，坐致岂康得无术。"
    ]
  },
  {
    "id": "2e89e420152dd33e406a638e0fc875a9",
    "title": "建阳县二首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "纱民趁商市日高，红女机杼仍分曹。",
      "双桥卧虹上下水，石脊瘦龙狂斗牢。",
      "穑登尔场俗丰乐，匹马北客方滔滔。",
      "转将身挂利名网，掷此故岁如腾猱。"
    ]
  },
  {
    "id": "2e89e420152dd33e27e7239a102befa8",
    "title": "赠相掌文廖生一首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "廖生术天与，如鉴挂高墀。",
      "能以祸福语，感动诸奔驰。",
      "至有不旋踵，坐获百万赀。",
      "推排鬼气夺，摈斥海岳移。",
      "自云前十年，负术骧螺湄。",
      "闹中出双掌，得子如沙披。",
      "乃今十年后，所契了不疑。",
      "况有远大语，未易论铢锱。",
      "曾闻物外偿，不若君家诗。",
      "吾谓廖生曰，一诗何补为。",
      "生云等诗尔，我则如渴饥。",
      "一诗固不惜，为生试言之。",
      "天地有文理，俯仰自可推。",
      "有文在其掌，乃晋鲁婴儿。",
      "方其表异态，览者初亦痴。",
      "生当千年后，把握论蓍龟。",
      "顾生勿轻许，角立非生谁。"
    ]
  },
  {
    "id": "2e89e420152dd33e5128b28c07aae30a",
    "title": "赠廖相手一首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "廖生得掌诀，初自庞眉缁。",
      "束身事觇矕，羞为不情儿。",
      "力持祸福语，倾动诸奔驰。",
      "所至饷自倍，如贾操赢奇。",
      "衡从辨侵射，侧正分隆庳。",
      "天缄砉初閟，鬼觑悭幽披。",
      "环环太史氏，抱珥司浑仪。",
      "台舆与侯王，初不论何谁。",
      "写照阿堵中，唯生鼓颔颐。",
      "自云前十年，挟术骧螺湄。",
      "伸缩殆万肘，较量但肥羸。",
      "最晚得子掌，决眦逾灼龟。",
      "九方揖孤骏，神睹归心师。",
      "子姑诘奇中，曩言宁肆欺。",
      "今者非他须，子盍偿吾诗。",
      "冀因拂衣还，松丸染高楣。",
      "我闻囿形质，至文从可推。",
      "悬象丽霄极，川岳罗坤维。",
      "逸兽别彪炳，激水生涟漪。",
      "上饰右缯绮，高甍纷楶栭。",
      "石鼓贵刻画，汾鼎珍陆离。",
      "鉴灵不漫理，节焕饶丰蕤。",
      "器敝缘有舋，玉捐因见疵。",
      "况当筋骸束，前构了不疑。",
      "纵理口尚验，万字胸犹宜。",
      "握钩瑞宣父，方蓐识鲁姬。",
      "洒壁亦公耳，刻文徒帝为。",
      "妙寄斫轮外，如生信天资。",
      "秋高摵万木，客灶倦孤炊。",
      "径棹直东臂，喜动云林姿。",
      "赠言愧非泽，聊以当瓢赍。"
    ]
  },
  {
    "id": "2e89e420152dd33ebf5f3f8fd183cadc",
    "title": "走笔答郭子隆勾稽",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "春归几何时，绿树阴已满。",
      "萧条子云巷，谁借吹嘘暖。",
      "常日双柴扉，深扃类休浣。",
      "稚燕掠翩翾，疏蝉弄凄断。",
      "撷芳聊自娱，并食习成懒。",
      "嶷嶷栖鸾郎，蜗居间三款。",
      "儿童惮逢迎，应客事谩诞。",
      "谢绝高轩荣，祗增鼯鼠短。",
      "赖君不吾靳，尚复斗筲算。",
      "南薰破笑语，殷勤接訚侃。",
      "酸然梅雨天，烦襟斗湔浣。",
      "波澜信苦孔，风力到微管。",
      "加有建安作，大轴舒愤懑。",
      "力关神臂弓，传以青玉笴。",
      "自宜造英茎，岂直骈组纂。",
      "居然肤寸毫，搜刔入稀罕。",
      "讽疾颊涡飞，把持手争盥。",
      "索然贫窭家，连挹茂陵碗。",
      "久矣吾衰颓，占数还鄙酂。",
      "长年苦中乾，更事筋驽缓。",
      "比雁自不材，方木宜登散。",
      "赫如千尺光，旁烁幽隘窾。",
      "处此得无猜，神观迷町疃。",
      "谁如富青箱，利器未施䂎。",
      "匹马青螺城，戢束聊授馆。",
      "愧无青田核，相与申燕衎。",
      "曾是翻瓦瓯，掇疏仍瀹卵。",
      "虽非夸雕俎，犹喜从跣袒。",
      "吾人重解携，兹游未应缵。",
      "行看赤骥驹，万里修程坦。"
    ]
  },
  {
    "id": "2e89e420152dd33ec3d923a55ece04a4",
    "title": "送李侯朝散还任一首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "西山阅今昔，章水弄清泚。",
      "云陴插天半，滕阁中隐起。",
      "青鸳千万家，湖光豁如洗。",
      "钟陵一都会，信亦非偶尔。",
      "君来无几何，所得已倍蓰。",
      "笑谈送白日，慷慨拾遐轨。",
      "成诗殆百篇，天籁落凡耳。",
      "秋摽拔孤峰，阴胆掉百鬼。",
      "顾我佁儗人，晚乃识君子。",
      "未漫祢生刺，先倒蔡公屣。",
      "清扬舞眉间，秀语屑琼蕊。",
      "囊间锥立见，公今无乃是。",
      "柰何迫归欤，笑把吴云指。",
      "六月江南天，烦抱剧含滓。",
      "轻篙下鲵浪，画槊摇翚尾。",
      "高怀傲匡庐，醉眼宽彭蠡。",
      "山长楚甸转，駃席抉空紫。",
      "珠玑纷满箧，银钩赫蹄纸。",
      "野蔌饶掇英，水豢足缗鲤。",
      "人生不知他，安与乐而已。",
      "行行勿滞淫，吴中古来美。",
      "一官虽翕翼，焉往不为仕。",
      "洞庭五湖间，明月清可跐。",
      "盐豉夸未下，莼羹贵千里。",
      "由来张翰兴，今复见松水。",
      "吴儿洗眼看，吾岂倦游士。",
      "九月秋风高，缇骑迎携李。"
    ]
  },
  {
    "id": "2e89e420152dd33e717edf75eba30427",
    "title": "寄李彦弼端臣",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "吾生本何为，笔墨代耨耒。",
      "拂衣辞云林，偶与寸禄会。",
      "随翔俗子后，如垢不时靧。",
      "几欲临紫虚，摽身飞鸟外。",
      "时哉不吾与，岁晚怵颠沛。",
      "炯炯平生心，谁与论梗概。",
      "李侯西南秀，胸腹无留碍。",
      "表表起孤韵，回飙写苍桧。",
      "笔挫三千英，壮甚敌王忾。",
      "高搴若木枝，直抚灵鳌戴。",
      "前年帝王州，晤语早倾盖。",
      "欣逢妙年客，良愧晼晚态。",
      "谓我文字工，超起到前辈。",
      "去年清漳浒，经从不辞再。",
      "高谈破三鼓，阴胆掉百怪。",
      "是时方穷冬，瑟缩寂万籁。",
      "滕阁挂星斗，嵌根眇江带。",
      "惭非徐孺榻，仅饱吴儿鲙。",
      "忍为鸱夷笑，恃有太白在。",
      "四驺驰颓年，遗迹扫茫昧。",
      "君今规壮图，吾辕方未改。",
      "青原心欲折，合散几烟霭。",
      "空怀简书畏，未卜簪裾对。",
      "翻思谢客吟，拾月弄云海。"
    ]
  },
  {
    "id": "2e89e420152dd33eb860527eb9bea35c",
    "title": "石廊洞",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "君不见仙家三十六洞天，西南大半盘苍巅。此外元阳擅崭绝，况有石廊人喜传。",
      "碧莲参差隅地涌，徙倚危梯飞螮蝀。阴阴洞户半空开，一缕联凹愁寄种。",
      "万钧崔嵬挂礧石，吁可怪兮若飞动。天然湫面寻丈间，寒掬初悭媪神捧。",
      "紫崖蒙茸瑶草秀，悬泉涓涓挹天酒。淑灵岂即乾坤私，窟宅宛是神仙旧。",
      "飞鸟点影阳光回，游子履深惊殷雷。九夏三冬自回斡，雨旸寒燠争喧豗。",
      "神物奄有似无谓，突兀古庙当岩隈。鼪鼯笑舞助怪变，落日愁绝松风哀。",
      "瞰临一方殆天意，累露之疑此其是。仙乎仙乎胡不归，忍使秋燐泣阴鬼。"
    ]
  },
  {
    "id": "2e89e420152dd33effbd6064cd819729",
    "title": "同杨方士",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "媪神臂阴关，一水下辰卯。",
      "青玉走万岑，收来不容稍。",
      "荡为无涯津，谽谺究深窅。",
      "谁乎张嚵咽，吞嚼争一饱。",
      "复疑刺秦魄，环柱怒方拗。",
      "直前孰长驱，横骛孰侵钞。",
      "或来浩无旁，或去削如剽。",
      "长年雷车轰，尽心转蓬扫。",
      "舂容送日月，汩𣹜乱昏晓。",
      "老蛟非无须，一掬擅囷窌。",
      "鳊鲂杂鳅虾，嬉沫佐阴傲。",
      "翩彼晋高真，羽驾殄遗狡。",
      "直下锢三泉，所补决非小。",
      "今无垂涎忧，过者色犹愀。",
      "苍波耆旧空，断石风烟老。",
      "琳宫跨崚嶒，像设俨缃缥。",
      "尔来南北帆，坐阅几飞鸟。",
      "我作六月游，未觉烦暑到。",
      "抚旧感徂迁，商功愧论报。",
      "方寸洗濯心，得君此同调。"
    ]
  },
  {
    "id": "2e89e420152dd33ebc0b7c6d98755e0b",
    "title": "次韵和毛正仲胡潜画鹤歌",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "青田有仙物，脱略众凡外。驾彼轻举人，邈与五云会。",
      "一朝羽群空，谁识真意态。有客笔气捎云庄，写以全体翩低昂。",
      "月栖宛是只清影，露警似许声圆吭。旧传蝉雀傅轻箑，末技枉奏真孱凉。",
      "非如楚绡削秋水，迹未拔陆心先翔。叔宝踞瘦骨，巢父洗尘恋。",
      "屋壁擅新夸，巾縢掩馀玩。展疑洞天逼，缄恐神物怨。",
      "因舞成赋良未真，缘相作经那足神。万黄金轻寸毫重，剑术岂啻移裴旻。",
      "薛公鹤手高唐世，其人已逐东波逝。傥得胡生肖似归，古人未必今人非。"
    ]
  },
  {
    "id": "2e89e420152dd33e4c776746967b9205",
    "title": "李宰新成假山",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "夫子绝俗姿，趣尚豁云海。",
      "花移洛下品，池割天潢派。",
      "中间叠嵯峨，石手纷磊磊。",
      "功侔一篑始，正尔临爽垲。",
      "罗浮穷南势，迎目出巧怪。",
      "洗昏新罅发，秘匿若有待。",
      "骞腾天吴揖，耸削虬尾摆。",
      "当头七八峰，缥缈散青霭。",
      "直下三四溪，何年取东汇。",
      "洞指白鹿迷，路认桃源改。",
      "时时攻冥烦，潇洒递天籁。",
      "得非缘夜半，提挈有真宰。",
      "俗物卑培塿，高标想衡岱。",
      "我家香垆傍，登蹑素心在。",
      "一从羁官缀，未省识𡾋嵬。",
      "俯窥搀云骨，逸兴几十倍。",
      "无为议真假，自可蠲尘浼。",
      "何日升君堂，把酒取一快。"
    ]
  },
  {
    "id": "2e89e420152dd33eeefbe5a0b9315505",
    "title": "游浮洲寺寒林亭",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "吴牛喘月齿发颓，晚阴阁雨杂殷雷。一番重酿熨人暑，径欲濯涧扪崔嵬。",
      "潭潭招提此亭在，鸥鹭惯客无惊猜。番君故国号潇洒，巨浸沃日西南来。",
      "别为弥茫浩汗之沼沚，中有晶荧照耀金碧之楼台。",
      "钱塘未应邈，北顾真悠哉。饮牛之津斡星渚，一色蓝英玉奁贮。",
      "连冈十里卧晴虹，近竹远松如抹堵。就追神观所得多，清风为我生曾波。",
      "有生吊暑乃天性，独快疏棂亦吾病。无论承露盘，未议清凉境。",
      "安得大地变广寒，相与一世振絺屏箑缨头冠。"
    ]
  },
  {
    "id": "2e89e420152dd33eaf2e0c7ba9ed9d50",
    "title": "黄鱼鲊寄狄复之因佐以诗",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "鱼有健且修，供庖厥名鳣。",
      "纷纷水豢中，嗜者贪肥鲜。",
      "颔根束短喙，鲇皮突鲟肩。",
      "十月天风高，三棂潦声乾。",
      "修蛇列长罛，猎猎排晓湍。",
      "鱼师顿舣䑰，柔鬐挂钩竿。",
      "小固不足数，大或斤盈千。",
      "丹肤染霜锷，疏鳞脱连钱。",
      "吴侬喜健啖，日取充羞盘。",
      "我食幸有馀，鲊法得新传。",
      "姜芹间红糁，渍以春醅澜。",
      "置暖恐后熟，幂尘防弗蠲。",
      "兴来发新坩，正喜供馋咽。",
      "琼蕤附骨脆，黄腊丰脂团。",
      "麋臡信非工，岂复数蚳蝝。",
      "醢马试何事，屠虹祇夸谩。",
      "福州罂如斗，密覆恨不宽。",
      "勤勤寄我友，持以敌琅玕。",
      "君识茂先比，举脔知所然。",
      "此味胜他味，勿作等闲看。"
    ]
  },
  {
    "id": "2e89e420152dd33e390db6d2679a8799",
    "title": "送李令如堤上部夫",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "东风日作催花计，减去年来大半春。未省春归向何许，真成等闲愁杀人。",
      "我欲揖君空酒樽，君刺野航朝涉津。翩然挥手谢春去，我欲留之良苦辛。",
      "沙堤漫漫失故处，下有清海涛头奔。涛头奔，可奈何，江淮由来水事多。",
      "田家遣丁才取具，吴歈行劝不烦诃。蜗牛小庐乱云锸，梓土把草夷陂陀。",
      "我闻神禹乂九土，息壤能蛰千丈波。独坐败堤去民吏，翻笑王尊御浊河。",
      "李侯方精强，程督宜有科。民事不可缓，田畴久滂沱。",
      "嗷嗷老将稚，意在却蛟鼍。无为坐叹息，劳事非蹉跎。",
      "山肤杂水豢，强饭时吟哦。暮归泊烦促，不厌玉颜酡。",
      "他时解看官门北，千里长虹卧软莎。"
    ]
  },
  {
    "id": "2e89e420152dd33ebe425dc6cb161915",
    "title": "黄洴",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "不出东城隅三月，今者忽作黄并游。",
      "浑浑大江刮海窟，黄并一水学潮头。",
      "潮去潮来朝复暮，萧索千里空沧洲。",
      "沙咿土唧乱人眼，分曹岂啻鱼虾稠。",
      "蠹粉飘霜萦折木，著水冻云银簏簌。",
      "老渔钓蟺踏新淀，嫠妇绩草当空屋。",
      "总辔愁闻路人语，新年已非故年熟。",
      "故年麰麦破分收，新年未省饱饘粥。",
      "保丁催科不贷人，行且税桑卖黄犊。",
      "向秋但无恶风涛，舍北相将拾穜稑。"
    ]
  },
  {
    "id": "2e89e420152dd33e0678e7d23ec2c14c",
    "title": "北禅水阁走笔",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "西风凉客衣，弭楫沧江浔。",
      "晚吾事潇洒，聊复此登临。",
      "云容不碍秋，清樾有馀阴。",
      "烦心洗东波，寸目明遥岑。",
      "樊笼脱鸟窘，摇落吊蛩吟。",
      "莽墟阅今昔，长慨抚孤镡。",
      "故楚冠剑尽，物情几浮沉。",
      "怀哉岁将月，无为空滞淫。",
      "持语朱陵翁，须矣吾抽簪。"
    ]
  },
  {
    "id": "2e89e420152dd33ecbc91569157af97c",
    "title": "感寓",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "岁月忽其除，飒焉悲凛秋。",
      "商飙号晨林，脱叶舞梧楸。",
      "鸟边下白道，木末扬寒流。",
      "闺人促幽杼，客子怅远游。",
      "云阔眇天半，俯景独迟留。",
      "阴霾扫不得，千古空沧洲。"
    ]
  },
  {
    "id": "2e89e420152dd33ecbc91569221d8948",
    "title": "感寓",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "西方有佳人，弱龄三春兰。",
      "一顾迷下蔡，再笑倾邯郸。",
      "青楼十二曲，密睟胜广寒。",
      "寸玉耿孤抱，时时寄哀弹。",
      "孟娵久不作，宿瘤骋朱丹。",
      "世道终如此，美恶随所观。",
      "吞声勿复道，留与蹇修看。"
    ]
  },
  {
    "id": "2e89e420152dd33ecbc915699fa05e3c",
    "title": "感寓",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "日月跳双丸，阴阳驰四驺。",
      "海水复清浅，万古信悠悠。",
      "咄哉世俗子，真如貉一丘。",
      "三楚冠剑尽，空看逝波流。",
      "悲来俯长剑，沾臆泪不收。",
      "何事马蹄间，非夫良足羞。",
      "终恐邓禹笑，三十未封侯。"
    ]
  },
  {
    "id": "2e89e420152dd33ecbc91569c9f561e5",
    "title": "感寓",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "庐山何崔嵬，直上九千尺。",
      "藤萝翳苍茫，猿鸟阅今昔。",
      "䆗窱飞甍开，了与尘垢隔。",
      "三十六腾虬，琼扉挂空迹。",
      "中有墨渍翁，不饮亦不食。",
      "文鳐为之使，侍卫罗白额。",
      "遗我一卷书，生平所不识。",
      "小儿其无忽，持以永朝夕。",
      "湔掌受翁赐，恍若吸月液。",
      "吾将税椒丘，帔霓挥八极。"
    ]
  },
  {
    "id": "2e89e420152dd33ecbc91569b79d3d91",
    "title": "感寓",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "㛹娟谁家子，粲粲生辉光。",
      "弄姿俯春兰，临风振微芳。",
      "秋水扬清矑，白玉双明珰。",
      "问渠家何许，笑指南山阳。",
      "去去不辍轨，恍若游云翔。",
      "遥看入缥缈，明月断人肠。"
    ]
  },
  {
    "id": "2e89e420152dd33ecbc9156936abf0b1",
    "title": "感寓",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "蓬莱三神山，夜梦游其藩。",
      "岧峣黄金阙，白玉罗九阍。",
      "正见王子乔，卧把肘书翻。",
      "顾谓方瞳人，持我谒羡门。",
      "挥觞清露滋，行庖屑玙璠。",
      "一酌祛滞念，再酌洗冥昏。",
      "三酌陵紫烟，列宿已可扪。",
      "下观人间世，参差舞丘樊。",
      "有客抚云璈，长离眇飞翻。",
      "送我若有情，徂镳俨长鲲。",
      "怅望不得留，东窗已朝暾。"
    ]
  },
  {
    "id": "2e89e420152dd33ecbc915698b42ce6d",
    "title": "感寓",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "我慕徐孺子，飘然不系踪。",
      "屡辟竟不起，三府为一空。",
      "当时坐支党，商飙扫萍蓬。",
      "或横取钳釱，或逃为雅舂。",
      "南州卑薄地，斯人出其中。",
      "一丘与一壑，自谓过诸公。",
      "坐榻解陈蕃，生刍吊林宗。",
      "维颠非一绳，何独识污隆。",
      "至今清章湄，千载扬高风。",
      "写怀寄白社，寂寞吾焉从。"
    ]
  },
  {
    "id": "2e89e420152dd33ecbc915698ec13145",
    "title": "感寓",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "西山有灵丸，五色发光耀。",
      "饵之生羽翰，可以后天老。",
      "庄杨掷斗筲，宇宙决笼罩。",
      "往逢洪崖生，揖我顾我笑。",
      "手披真形图，持杵剖丹灶。",
      "竦身跂云烟，一息仅不到。",
      "终为俗骨累，凛凛惊头葆。",
      "咄嗟魏文帝，空悲迹如扫。"
    ]
  },
  {
    "id": "2e89e420152dd33ecbc91569f1a9198e",
    "title": "感寓",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "士也方蹭蹬，愀怆不得官。",
      "得官无几何，日刷陵风翰。",
      "九衢无闲尘，畅毂走朱丹。",
      "一为辙迹误，翻身落波澜。",
      "愁来歌黄鹄，凄感入脾肝。",
      "千载上东门，尔来谁挂冠。",
      "犬遗上蔡恨，鹤起华亭叹。",
      "冢间与林下，疏傅正蹒跚。"
    ]
  },
  {
    "id": "2e89e420152dd33ecbc91569e0a3365f",
    "title": "感寓",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "驱车出郭门，四顾心茫茫。",
      "玄蝉不知愁，十百号枯桑。",
      "东北有故宫，云是许旌阳。",
      "旌阳昔仙去，鸡犬亦随翔。",
      "云何夸毗子，乾没走康庄。",
      "徂年不可挽，绿发忽已苍。",
      "我欲拂衣垢，驻景吸晨光。",
      "驾言从朱陵，荒兮其未央。"
    ]
  },
  {
    "id": "2e89e420152dd33ecbc91569c75bca94",
    "title": "感寓",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "郑谓璞为玉，周谓璞为鼠。",
      "处物无定形，公议归何许。",
      "子都斥弗御，世或贵嫫母。",
      "弃鼎宝康瓠，楚客非虚语。",
      "纫彼荃与蘅，临风结双组。",
      "吾将驾西昆，拾玉老悬圃。"
    ]
  },
  {
    "id": "2e89e420152dd33ecbc9156944043a60",
    "title": "感寓",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "富贵苦不常，忽则辄易人。",
      "青门聚瓜客，曾是故侯身。",
      "金镜失秦家，中原骇烟焚。",
      "屠狗贩缯子，闾阎排氤氲。",
      "一逢泗水公，濯鳞清沧滨。",
      "信知天地间，虚橐鼓游尘。",
      "冥中有巨力，呼吸旋峨岷。",
      "肘股不辍弄，挈故还趋新。",
      "得失定有寄，无为丧吾真。"
    ]
  },
  {
    "id": "2e89e420152dd33ecbc9156970abed2a",
    "title": "感寓",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "穆满骋八骏，濯濯万里足。",
      "朝宾王母家，暮抵胥饘宿。",
      "挥觞谣白云，拥雪歌黄竹。",
      "归来七萃空，一举亡漠曲。",
      "其乐安在哉，祸胎真瞬目。",
      "荒矣秦汉君，睢盱究前躅。",
      "射蛟长江波，写涕之罘麓。",
      "弥年沧海傍，神仙杳难属。",
      "颓年寄西崦，未必不为福。"
    ]
  },
  {
    "id": "2e89e420152dd33ecbc91569c0398fd9",
    "title": "感寓",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "翩翩外黄儿，片玉驻青春。",
      "鏖兵彼项籍，菅艾视吾民。",
      "从容出谈笑，桑梓脱沉堙。",
      "翻咄蹈海客，胡为苦逃秦。",
      "射戟与弄丸，解粉竟劳神。",
      "生子不蚤慧，惜哉襄城人。"
    ]
  },
  {
    "id": "2e89e420152dd33ecbc91569bd3a8496",
    "title": "感寓",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "神器不可为，天下乃大物。",
      "唐尧禅虞舜，兹谓能事毕。",
      "奈何燕之哙，智诈穷晚出。",
      "子丕代衰汉，真情愈难诘。",
      "切云镂丰碑，豪夸洒雄笔。",
      "当时许昌事，埋没十六七。",
      "那知石勒笑，正在骋欺术。",
      "茫茫千载间，高光竟谁匹。"
    ]
  },
  {
    "id": "2e89e420152dd33ecbc91569817c42d7",
    "title": "感寓",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "芒砀彼真人，元是赤帝子。",
      "游氛决秦馀，最后项籍死。",
      "青云跻高衢，侯王兴壮士。",
      "咸阳初置酒，猜似从中起。",
      "樽俎化胡越，对面邈千里。",
      "君王忽天赞，顾谓封雍齿。",
      "军中相与言，事故易了耳。",
      "雍齿今且侯，吾属无患矣。",
      "炎炎四百秋，安堵从此始。"
    ]
  },
  {
    "id": "2e89e420152dd33ecbc91569f38c84e4",
    "title": "感寓",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "我闻迷涂说，未远胜不还。",
      "云何之楚客，北首骛燕山。",
      "山魈独足笑，短尾阴狐鸾。",
      "荆棘与风波，平地乃等闲。",
      "君平反初役，无为跌其间。",
      "步兵足长恸，杨朱雕泣颜。",
      "经涂有九轨，聊以慰跻攀。"
    ]
  },
  {
    "id": "2e89e420152dd33ecbc9156959a9756d",
    "title": "感寓",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "昔人泣昆仑，泣使变清流。",
      "嫠妇不恤纬，琐琐悲宗周。",
      "薄蚀叔辄号，负阻愚公愁。",
      "曾无百年身，浪自遗私忧。",
      "野马袭日观，蚍蜉控岑楼。",
      "齐客有高蹈，箕山无辍耰。",
      "足己不累物，一毛轻九牛。",
      "寄言悠悠子，毋贻尸祝羞。"
    ]
  },
  {
    "id": "2e89e420152dd33ecbc9156929db17ff",
    "title": "感寓",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "快牛为犊时，数能破人车。",
      "駃騠生七日，超母每有馀。",
      "经奇本自天，岂直循斯须。",
      "里社有病樗，黔南有驳驴。",
      "一生便凡散，嗤彼众所俱。",
      "下愚与上智，此理信不诬。"
    ]
  },
  {
    "id": "2e89e420152dd33ecbc91569383f4a63",
    "title": "感寓",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "疾雷疑车音，出门乃知非。",
      "抱影长自明，流萤点霜帏。",
      "罗带剪秋水，黄金缕春衣。",
      "持看清夜阑，愁无故时辉。",
      "食葵心知倾，茹腊肠虚肥。",
      "纂纂枣下歌，惜此岁月违。",
      "因声劝语侬，忽复迟迟归。"
    ]
  },
  {
    "id": "2e89e420152dd33e313ade649982f065",
    "title": "秋日仪真即事十首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "秋风来从越天末，痛洗玻璃出明月。",
      "云陴隐起玉龙眠，下有舂容万涛雪。",
      "独茧之纶攲一叶，半酣老渔棹歌发。",
      "客心寸许了无多，底事临风吹欲折。"
    ]
  },
  {
    "id": "2e89e420152dd33e313ade64e3781cec",
    "title": "秋日仪真即事十首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "野云堕姿浑贴江，过雨罥风闹斜行。",
      "秋声夜半洗辽廓，十万屋瓦浮青鸯。",
      "楼头缥缈下箫鼓，罗繻绮襡暗行觞。",
      "纷纷伧楚不足数，更甚吴侬来去忙。"
    ]
  },
  {
    "id": "2e89e420152dd33e313ade64deae86ef",
    "title": "秋日仪真即事十首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "两两飞来江上鸥，颜色自欲逼人头。",
      "梦如一雨过畴昔，身似五铢轻转流。",
      "纷披苇白狂不彻，纠结蓼红娇欲浮。",
      "五朐之脯一坩鲊，笑问鸱夷乾得不。"
    ]
  },
  {
    "id": "2e89e420152dd33e313ade6492eb4797",
    "title": "秋日仪真即事十首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "湖海有士豪不除，坐客下床初若无。",
      "霜澜洗出不埋魄，十里但见陈公湖。",
      "英雄身外亦何有，要使憎勿迁储胥。",
      "彼羞杖晚唾远者，似不名与天年俱。"
    ]
  },
  {
    "id": "2e89e420152dd33e313ade646a68f1a2",
    "title": "秋日仪真即事十首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "丁字河头文锦翼，似是东园故鸂鶒。",
      "天风萧萧吹汝急，遣汝周章无好色。",
      "江蓠幂䍥过行人，一顾为之三叹息。",
      "我愿舴艋从溪翁，双舂锄边作幽客。"
    ]
  },
  {
    "id": "2e89e420152dd33e313ade6457daf6b1",
    "title": "秋日仪真即事十首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "秋入前山瘦如刻，楚弄吴吹沸江国。",
      "鱼龙爵马安在哉，粉白黛黑埋真色。",
      "迎銮谁是当时人，胚胎黄金仍扫迹。",
      "飞来蜀冈尔何事，似欲撞空争岝峉。"
    ]
  },
  {
    "id": "2e89e420152dd33e313ade642bcc47c0",
    "title": "秋日仪真即事十首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "客从南来一何癯，乌纱不屋非缦胡。",
      "散堆乱帙觇午䥶，穿穴殚残真蠹鱼。",
      "寻橦虽工亦未计，立仗不鸣甘豆刍。",
      "昔人举肥我今尔，安得外泽如瓠壶。"
    ]
  },
  {
    "id": "2e89e420152dd33e313ade64eb38864c",
    "title": "秋日仪真即事十首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "艾宣芦雁天下知，顷闻东园颇有之。",
      "萧萧自含风雨韵，一一对峙江湖姿。",
      "隶丘呵护脱不谨，剥蚀挽裂遗松楣。",
      "由来艺固不逮德，突兀但有文忠碑。"
    ]
  },
  {
    "id": "2e89e420152dd33e313ade6485c98148",
    "title": "秋日仪真即事十首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "无根涛头万瑶垤，曾是随风起生灭。",
      "不应散裂汜人绡，大似半吞广寒月。",
      "纷纷何用辨马牛，皖皖相矜笑蛙鳖。",
      "会得秋时买野航，别看吴儿舞狂雪。"
    ]
  },
  {
    "id": "2e89e420152dd33e313ade647114e390",
    "title": "秋日仪真即事十首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "曲堤贯鱼衔万艘，户有轻薄千金豪。",
      "瓦瓯一引径舍去，客主似独心相高。",
      "利机舞眉手摇阱，鼠子乾没穷铢毫。",
      "只今大门尽溪壑，死不盈厌宁此曹。"
    ]
  },
  {
    "id": "2e89e420152dd33e057ca6733cce06e7",
    "title": "过东流圣感寺",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "客从西南来，明发倦流徙。",
      "寅缘泊烦促，羁凫染寒水。",
      "祇园开阳方，百年此经始。",
      "陂陀一水去，腾蹴数峰峙。",
      "轩楹仍东辟，晚秀皖如洗。",
      "物随眄睐移，一息间三起。",
      "僧闲神自定，童野发不理。",
      "平生腐儒计，鞍肉蚀两髀。",
      "眼力耗蝇头，半豁缀旒齿。",
      "崖涧饱所经，兹乃形性侈。",
      "疾走影不休，兼忘竟何是。"
    ]
  },
  {
    "id": "2e89e420152dd33e9bb17bd6a6b2388e",
    "title": "按田行",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "野鸢蹲枯桑，白日忽西注。",
      "一水东南奔，惊雷泄涛怒。",
      "越闻凄凉弄，滞念剧攒蠹。",
      "岁时倦客身，云窅前村路。",
      "应门白痴子，觇矕窃指顾。",
      "强黠笑官人，弥年此来去。",
      "田家不讳穷，谁者当丰阜。",
      "摘刔岂吾心，宽攸惟尔故。",
      "行矣渠未央，遑恤儿女语。"
    ]
  },
  {
    "id": "2e89e420152dd33eb2b5b3c4164debb6",
    "title": "持钓",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "艇子悠扬打雨来，袅丝越箭青玫瑰。",
      "昨闻古湫新雨足，涨波泛入西溪来。",
      "西溪两岸行人少，白鹭对翘佳客陪。",
      "低云弄娇不成去，半与枉渚相萦回。",
      "藻间赪尾厕银鲫，正尔作群争曝腮。",
      "故应沈饵得所置，行醉瓮间新熟醅。"
    ]
  },
  {
    "id": "2e89e420152dd33e168fdebcc315e28e",
    "title": "宿长山寺二首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "苍山两蟠虬，杰势分夭矫。",
      "不缘事幽寻，兹地终难到。",
      "破暝紫烟生，写谷清樾好。",
      "村长下牛羊，云绽入归鸟。",
      "松风卷孤磬，夜半秋声小。",
      "客怀方未央，千里漫白道。",
      "庭树一鸟惊，愁看楚天晓。"
    ]
  },
  {
    "id": "2e89e420152dd33e168fdebc824a463a",
    "title": "宿长山寺二首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "客心秋萤点，更觉永夜孤。",
      "庞眉彼上人，主礼良渠渠。",
      "揖我顾我笑，坐我庭之隅。",
      "饮我叶家白，恍与颢气俱。",
      "玉露下金井，缺月低云衢。",
      "扰扰百年身，终惭窘囚拘。",
      "黎明掉尘鞅，毕景真良图。"
    ]
  },
  {
    "id": "2e89e420152dd33e308f3d0d0669aad8",
    "title": "游麻姑观用黄道士韵",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "鸟道参差挂空白，云林曾是飞升迹。",
      "谁论沧海复扬尘，已识秋杉老岑寂。",
      "玉驾班龙飞九色，古殿崔巍遗石刻。",
      "会须揖彼丹丘人，掇拾颓年兹偃息。"
    ]
  },
  {
    "id": "2e89e420152dd33e7cd8f8601730d2b6",
    "title": "夜泊玉湖口",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "流溪一泻惊磨垢，夜系蒙冲玉湖口。",
      "青灯明外稍知村，白鸟飞边初辨斗。",
      "风死波闲坐来久，短发欲搔慵着手。",
      "一泓清泪堕吴云，横管叫秋龙子瘦。"
    ]
  },
  {
    "id": "2e89e420152dd33e26a143492a0aae01",
    "title": "桃叶行",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "君如秋菊英，妾心流萤光。",
      "拟吐方寸照，明月终相妨。",
      "桃叶声亦苦，千秋断人肠。",
      "渡江不用楫，遗谶乃在梁。",
      "报言青春子，慎勿学轻狂。"
    ]
  },
  {
    "id": "2e89e420152dd33e1bec6d303cf4778f",
    "title": "何塘精舍",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "松闲竹淡清午阴，金地少尘门更深。",
      "忽从褷缡出重阁，飞梯十尺下瞰临。",
      "有客触热来自东，汗愧鵩暑悭天风。",
      "赪龙扬鬐日辔缓，碧碗先愁井丝短。"
    ]
  },
  {
    "id": "2e89e420152dd33e43794bdf3ba291b9",
    "title": "发庐陵",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "不作钉根桑，翻为凌飙蓬。",
      "五年三羁旅，羞哭畏途穷。",
      "今者人事缚，宛然游羿弓。",
      "谁尸造物柄，鼓我吹嘘中。",
      "云航闹急桨，势夺编蒲风。",
      "黄洲转头失，旋指墨潭东。",
      "旅雁声其俦，四五翩书空。",
      "暝色天水接，俯仰双青铜。",
      "幽情随岸惬，眇与鱼鸟通。",
      "酒力秋后叶，扶衰借霜红。",
      "诗敌千蛇矛，稍取别愁攻。",
      "男儿贵健决，吾岂专栖雄。"
    ]
  },
  {
    "id": "2e89e420152dd33ec591afe679e4a36d",
    "title": "铁柱观",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "铁柱闻故老，蛰根长江幽。",
      "高真此翩跹，疮痏吾人忧。",
      "纯钩推三尺，斩蛟白涛头。",
      "功成去人间，鸡犬不得留。",
      "班龙驾九色，一别忽千秋。",
      "叠构开琳琅，夜坛空斗牛。",
      "寒梢碎凉月，缛彩灿文髹。",
      "纷吾感遗事，写涕东南流。",
      "麻姑行老大，海变绕蛇丘。",
      "逝将理荃桡，弄睨眺沧洲。"
    ]
  },
  {
    "id": "2e89e420152dd33eb467dd845cabda5d",
    "title": "舟次生米值风作",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "东北有云如搜墨，舟子熟视无人色。",
      "忽然白气变飞翻，拗怒波神起乘隙。",
      "初从下游架玉垒，须臾一望熬酥白。",
      "琳宫苍茫失向背，野鸟高飞避渐翼。",
      "纷纷翻舞殊未酣，万马跃入朝周客。",
      "阳侯睢盱推选锋，势欲尽取奔鲸磔。",
      "崩腾岂啻陵谷改，刷涤似病津涯窄。",
      "大舟踉跄愁失踞，小舟呼天手加额。",
      "间于盘涡拆腥沫，疑课鲛鱼助奔掷。",
      "泸川病客簸欲僵，赖是絙縻逃不测。",
      "等闲覼缕或衣襦，仓卒何功补沦溺。",
      "晚来风死回安澜，由自漫空认飞砾。",
      "咄嗟鸿毛寄微命，一朝滨死真儿剧。",
      "明知屏翳不吾欺，何堪失便垂涎得。"
    ]
  },
  {
    "id": "2e89e420152dd33e7ac9d57e252469b3",
    "title": "大孤山",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "章贡西南来，银涛白浮天。扬澜开泛滥，如剖大腹然。",
      "兹山遥相望，盘薄知何年。海风一何高，吹落蓬莱巅。",
      "浮根袭气母，弄影白日边。赴渴夸父奔，阔蓦踵不旋。",
      "轩轩执法臣，立当天子前。穹螺出佛髻，青跗带秋莲。",
      "琉璃千丈簪，忽与冰箔连。鸣榔岩腹雨，挂席浦外烟。",
      "鹤驾控不返，空遗紫芝田。香垆初争豪，落星才一拳。",
      "擢秀苍梧云，发彩翼轸躔。上窥杳冥无极之层霄，下控弥茫不测之重渊。",
      "松萝参天岁月老，清澜泛沫鱼龙闲。中有神朅临，䁹睨舟往还。",
      "流俗谓女子，彯缨来此山。香脂间绡缯，鹅猪捧羞盘。",
      "至以孤为姑，考究初无端。可怜俗好怪，此语良大漫。",
      "神固不可诬，何得正以女子观。吾言庶几为不妄，不然兹山徒与望夫、女几争巑岏。"
    ]
  },
  {
    "id": "2e89e420152dd33eaadef79ad9bba083",
    "title": "赠知训上人",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "英英商颜芝，远在青苍岑。云烟适有寄，为瑞本非心。",
      "往闻攀缘人，纡轸恣所寻。一落城市间，苾刍护萧森。",
      "鲸鱼叩蒲牢，大吼洪钟音。岩岩清冰骨，外垢不得侵。",
      "试从古人求，绛钵中支林。定香发远涘，慧剑韬长镡。",
      "招提始尝聆凑泊，尘端驶辨秋黄落。一见知非佁儗人，惩躁雪烦真刮膜。",
      "赤髭由来号该洽，况有新诗堪发药。俊如骁壶辈中出，秀甚巉巉麟一角。",
      "卑枝雨过结留荑，曲汜萍开窥哺壳。紫茸缉春柔，轻屣不蹑跟。",
      "白叠拥方袍，皖如崆峒云。时时好事者，巾屦喜及门。",
      "随缘缀香火，高谢乃世纷。齿先众一饭，独傲倾羲轮。",
      "顾我纷纷何所为，年来病眼欲成眵。风情落莫非故时，未适弃去唯应诗。",
      "辱师勤请过六七，独恨琐琐无经奇。强颜终篇使持去，著足成累庸非师。"
    ]
  },
  {
    "id": "2e89e420152dd33e65573be858c69847",
    "title": "寄李知章",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "文章盛自元和间，谁其杰者柳与韩。",
      "二公秋鹗擅神俊，天使侧翅摧夸谩。",
      "卷收万象付寂默，神怪鬼篡皆殚残。",
      "诗书并驰可终古，岂止唐世论不刊。",
      "陋儒睢盱百年后，掺笔仡仡愁脾肝。",
      "问津谁当语博望，初步竟笑非邯郸。",
      "纷纷缃缥洒飞砾，埋没理诣非一端。",
      "之子清才如振绮，绿发照春容激丹。",
      "乡评旧许擅螺水，文战曾是鏖桑干。",
      "自云从事二公者，用意能到众所难。",
      "新诗遗我章江曲，百首洗出青琅玕。",
      "苍梧云生逼齿润，溟海月借吹衣寒。",
      "由来青萍止三尺，天末斗牛曾上干。",
      "流尘不隔自为快，宁与折铁论凄酸。",
      "何由鞭鲸肃吾驾，看子切云重整冠。"
    ]
  },
  {
    "id": "2e89e420152dd33ebded9547bfe4d643",
    "title": "赠善欢禅师",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "劫尘吹冥冥，人乃万物一。",
      "流浪苦趣中，奚啻燋豕虱。",
      "爰有勇猛子，间以捷胫出。",
      "一念得西证，兹谓能事毕。",
      "谁其秀开士，欢也早奇崛。",
      "亲更药病师，熟寐惊孤叱。",
      "祖关决重键，法肆躏通术。",
      "颜颜空王臣，排嶂方山屹。",
      "又如富儿曹，百宝烂私室。",
      "况有清整姿，宛是青田匹。",
      "忆昨螺水曲，冁然契微密。",
      "眉宇殊津津，襟期洞无窒。",
      "诗成泣神奸，濉涣涌新帙。",
      "长驱笔阵闲，坐讽秋蛩唧。",
      "萧条昼公后，微子吾几失。",
      "方期汗漫游，怅别念兹日。",
      "孤云尔锡驻，过鸟吾帆疾。",
      "聊作鱼相忘，无多嗤蚌鹬。"
    ]
  },
  {
    "id": "2e89e420152dd33e5c9eabc9a64457df",
    "title": "送哲公禅老二首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "有鹤青田来，骨傲九秋老。",
      "羽毛鸡鹜间，不复故时好。",
      "吴霜割清梦，一夕落幽岛。",
      "哲乎开士秀，佛路著鞭早。",
      "世累糊空云，一以凉飙扫。",
      "往闻琅琊觉，禅海卷狂潦。",
      "纷纷方袍子，未易艖䑰到。",
      "师如健啖儿，把握攫梨枣。",
      "尔来三十年，方寸不赀宝。",
      "鲸钟人谁识，聊徇众击考。",
      "又作云山行，方将同木槁。",
      "勿学断缘人，时寄新诗稿。"
    ]
  },
  {
    "id": "2e89e420152dd33e5c9eabc9a417857a",
    "title": "送哲公禅老二首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "我闻豫章境，势胜所至生。",
      "山皆撞空活，水有照骨清。",
      "其间佛老宫，往往联飞甍。",
      "人王邑一隅，古屋才数楹。",
      "尘点自不到，日饱松风声。",
      "十丈挂溪影，虹桥插峥嵘。",
      "揶揄下𩵉魖，踉跄笑麇麖。",
      "师方得所欲，振锡了不撄。",
      "非如入流子，横计多馀赢。",
      "秋畦蹲鸱老，昼饭宜香粳。",
      "由来介石身，忽作归云轻。"
    ]
  },
  {
    "id": "2e89e420152dd33ea5050a318d062cb7",
    "title": "次韵酬萧器之朝奉",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "弇也培塿姿，狭识谢崇崛。",
      "策疲迷津梁，忧患醉心骨。",
      "鲁酒笑薄围，商声惭后出。",
      "曾微剸犀效，涩铁但缄室。",
      "滥纡元丰诏，经名挂千佛。",
      "中间困齑盐，晚复椽丹笔。",
      "同时籋云英，大半空冀匹。",
      "郑卫正啾耳，冷落女娲瑟。",
      "劳生一瓢壶，风波信浮没。",
      "几欲定蜗居，归欤访葱蔚。",
      "甘齿婆娑民，庶可老缣帙。",
      "恩波从天倾，随器到丰溢。",
      "例当荐员收，殆不止夔一。",
      "春根聊拨陈，敢议得偿失。",
      "积薪无逾材，鱼须暂囊笏。",
      "持此岁月闲，尚冀补终讫。",
      "萧侯朝闺彦，怜我升斗秩。",
      "洗以古襟期，如鬯发新郁。",
      "青天方睹乐，些语剧招屈。",
      "倒持珠玑囊，一写非所恤。",
      "泠然蠲幽抱，海若发瓠窒。",
      "巴歈迫新赓，芹暄羞献术。",
      "得丧双腾虬，未易婴长异。",
      "薄言遵醉乡，庶我遨永日。",
      "幸无孔颜悔，妙外论越轶。"
    ]
  },
  {
    "id": "2e89e420152dd33e48e47f8a8818a6a4",
    "title": "次韵和贾仲武同诸公游狼山",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "寒林羡朝暾，裸壤渴膏霂。",
      "昔闻三神山，喷薄擅疑独。",
      "忽从六鳌顶，角起连天麓。",
      "我欲追幽寻，筇龙跨飞竹。",
      "呼吸沆瀣滋，六合归蹂䠞。",
      "苦恨弱羽短，弥年胸愤蓄。",
      "朅来兹山游，快甚焦得沃。",
      "幽岐纚修带，僵木披刳腹。",
      "桐萼莹圭姿，槐青收兔目。",
      "兰风递孤爽，天半落芬馥。",
      "扪萝蹑飞蹬，轻屣捷驰陆。",
      "穷探初未已，肯惮冈岑复。",
      "直欲驻颓阳，揽驾还若木。",
      "主人山南公，白面鬓双绿。",
      "载酒邀我行，璀璨挥觥玉。",
      "雄夸倚马白，高谢言诗卜。",
      "狄侯士林秀，智敏纷灸毂。",
      "江夏拔俗标，天骥脱羁束。",
      "合匝四座宾，匠手谁甘缩。",
      "嗟予早不偶，投足祗取黩。",
      "卑飞得海角，若畏官谤速。",
      "樊笼一洒濯，便觉荣愿足。",
      "滥当新诗酬，奏雅惭终曲。",
      "行将秣予马，更约相追逐。"
    ]
  },
  {
    "id": "2e89e420152dd33e194cda13f96ce303",
    "title": "再和贾仲武游狼山",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "寻春古原头，林梢过朝霂。",
      "狼山连东南，擅美此其独。",
      "抟鹏岌骇势，泼黛森孤麓。",
      "宜樵叶堆松，供茹萌抽竹。",
      "区区介丘北，回视一何䠞。",
      "浑疑杳霭中，爽气每先蓄。",
      "掬泉弄幽清，渴肺初欣沃。",
      "嘘云出羽盖，入鸟洞胸腹。",
      "茫茫宇宙间，千里得寸目。",
      "照发射冷翠，袭裳来远馥。",
      "根株吐乾坤，要会控水陆。",
      "高跻顶初绝，却转道弥复。",
      "楩楠间桐槠，干霄非一木。",
      "覃覃辟宝构，殿阁辉丹绿。",
      "禅客稻饵珠，骚人楮留玉。",
      "游嫌后时追，赏贵前期卜。",
      "眷彼市井徒，乾没走丹毂。",
      "老死不一到，动辍取挛束。",
      "谁知吾辈游，趣尚非搐缩。",
      "拂衣便成往，握手不嫌黩。",
      "句外气争豪，禅中机斗速。",
      "无为苦役役，坐自绊驰足。",
      "纷纷簿领间，与物商直曲。",
      "会须摆红尘，更着轻鞭逐。"
    ]
  },
  {
    "id": "2e89e420152dd33e18ef238ac149941f",
    "title": "赠雪峰长老守超",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "仰窥玉奁天面窄，顽碧颠青自天掷。",
      "祖禅不管地祇悭，十五百徒此其宅。",
      "流水声中换今昔，粉抹赪糊老椽壁。",
      "枯木庵回旧日春，难提塔示重来坼。",
      "超公最后法席张，全机扑落辊毬场。",
      "曾令天花倏飘坠，况有庭橘符青黄。",
      "乌藤横膝傲佛祖，熟识眉宇瞬且扬。",
      "天吴吹澜洗霾垢，方诸挹月来清凉。",
      "东瓯万刹尽金布，咋舌谁堪论妙悟。",
      "赚杀参儿走衲云，高枕无乃林泉负。",
      "庐峰南远真西材，叩寂丈室惭宗雷。",
      "秀巅庞眉逼人爽，反疑不自尘中来。",
      "由来山兴复不薄，畏途何计挥尘缚。",
      "诘朝匹马汗羞颜，又作杨花无止泊。"
    ]
  },
  {
    "id": "2e89e420152dd33efd8fea4ed02e792d",
    "title": "和仲武苦雨见寄",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "君来通川居，朱门荫重屼。",
      "近闻值霖雨，匝舍野水淙。",
      "平地忽浩瀚，顿足疑涉江。",
      "猛风利如刀，触纸无完窗。",
      "朝釜鱼头生，飘注旋抆缸。",
      "仰收堕案书，俯拾短焰釭。",
      "痴儿临缺湫，往往骇影双。",
      "我亦有此患，漏榻绕屋扛。",
      "块如失群鹄，感愤愁眉庞。",
      "孤膺纷填噎，更甚两肘撞。",
      "辱君大句投，华旗揭修杠。",
      "直欲却以心，不容苟且降。",
      "森披汉殿戟，缥缈梵天幢。",
      "苍惶短兵接，岂暇辄淬鏦。",
      "区区苦吏役，展骥曾非庬。",
      "强亦歌巴歈，跛鳖惭骊駹。"
    ]
  },
  {
    "id": "2e89e420152dd33e822ad2dc963087c3",
    "title": "晚晴",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "翔飙拂层阴，孤镜挂天脚。",
      "幽姿媚澄塘，俊活扶秋岳。",
      "饥乌下木末，啅雀喧檐角。",
      "落日衔半规，逗翳如新濯。",
      "海涛晚声收，万里卷冰箔。",
      "微飔袭疏棂，轻霭躐丛薄。",
      "蛛丝袅如狂，虚隙野马跃。",
      "病躯得惬适，更甚解挛缚。",
      "潇洒万籁并，冲融百飞却。",
      "熊经与鸟申，仿佛犹能学。",
      "萧萧寒砧弄，天半哀音落。",
      "客愁转如蓬，万绪入冥寞。",
      "不无临风想，晒目归领略。",
      "茹蔬味新腴，把酒蘸沉粕。",
      "明朝踏新泥，已有跻攀约。"
    ]
  },
  {
    "id": "2e89e420152dd33e85fdc80e2b15e140",
    "title": "赠黄成伯仇览",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "翔风搅客心，烂熳不可收。",
      "只舲扬层波，益信生计浮。",
      "沧洲涩归迹，飘撇惭吴鸥。",
      "若人求自东，卓荦欣啸俦。",
      "揖我暮川涘，疏明炯天球。",
      "掀髯藉芳草，闲则数鱼鳅。",
      "诗书见孤诣，盘丸走轲丘。",
      "况有扫围笔，可擅岐阳蒐。",
      "阴湖六尺舆，初恨不少留。",
      "梅根跃高樯，笑我仍回头。",
      "绳床列短炬，相与枯春刍。",
      "清狂到诙诽，券内嗤蜉蝣。",
      "女床无凡羽，渭曲皆清流。",
      "嘉实自弥望，直未敛以揫。",
      "须矣策高衢，稽句宁公羞。"
    ]
  },
  {
    "id": "2e89e420152dd33ebe9eb3411913876d",
    "title": "有诏遣移局实录院因成古诗奉别同舍学士诸公聊佐一笑",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "春秋谨严书，百史兹考信。",
      "晚周驾而东，弱鲁犹足训。",
      "低昂心权衡，与夺管肤寸。",
      "包罗三八祀，诬始盖其慎。",
      "一言开惨舒，九地回斧衮。",
      "密虽异鲲鲕，宽亦漏鲸蜃。",
      "奸魂负芒羞，忠骨盖棺奋。",
      "肉角死西郊，风味一朝尽。",
      "千秋圣人经，寂寞风雨烬。",
      "三子豪未除，巧语终不近。",
      "早时迁固俦，雄夸掠秋隼。",
      "斧凿谢前规，沙场出孤骏。",
      "森严虽时乏，犹足傲拘窘。",
      "黠儿何厚诬，乞米诳髫龀。",
      "至今汗青手，缩袖赍痛愤。",
      "此道竟寂寥，斯文有遗恨。",
      "于皇宋七世，辉赫到禹舜。",
      "起𧽼下祥祉，郁穆起声闻。",
      "载祀盈十六，铲涤无垢衅。",
      "斯民被醇和，沦浃酣九酝。",
      "冠剑趋夔皋，戈鋋老廉蔺。",
      "君臣不朽计，邈与事功运。",
      "龙催鼎湖去，墨燥螭凹润。",
      "际会风云收，刀尺光景迅。",
      "胚腪归太史，承乏乃顽钝。",
      "诏遣陪青箱，随宜课程趁。",
      "攀缘赤霄堮，飒洒尘土鬓。",
      "嗟我佁儗人，机杼终不韵。",
      "早负江湖心，晚繇道山进。",
      "幺麽亦胡为，陪蹑滥英俊。",
      "扪奎星辰逼，飞辩球琳振。",
      "计工蠹鱼上，三载真一瞬。",
      "今者联结束，如发千里轫。",
      "鹪鹩巢新林，末似枯枝稳。",
      "赪鲤定自劳，何取名赤鲩。",
      "酒徒谢知章，诗敌抛何逊。",
      "徒劳门户成，惭愧上车问。",
      "犹幸亲切连，勿负时通讯。"
    ]
  },
  {
    "id": "2e89e420152dd33eee20f8058d6ffcf9",
    "title": "送李尧咨赴官山阳",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "长离飞从丹穴傍，刷羽渤澥赍扶桑。",
      "旦经昆仑莫砥柱，玉山之黍聊充肠。",
      "历览五都遍九土，一朝翩然归女床。",
      "夫子故家本山阳，憔悴一官才故乡。",
      "时人等闲得重糈，君家扑满无馀藏。",
      "相逢海上真偶尔，毕趣论心良慨慷。",
      "不无幅巾迟萧散，况有逸爵挥淋浪。",
      "酒酣调笑不嫌靳，共指■■饥鸢翔。",
      "萧晨八月渚红香，水风泛入客衣凉。",
      "溪头艇子送急桨，轻赍谁识王阳装。",
      "恨无佳设缀行色，匣剑欲解惭非良。",
      "淮山刻作秋来瘦，淮水刮眼清如霜。",
      "谢公何日东南下，别浦应寻临汝郎。"
    ]
  },
  {
    "id": "2e89e420152dd33ea4bb99fa162dbf60",
    "title": "送陈师益还建安",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "南来海舶浮云涛，上有游子千金豪。",
      "闽山左转七千里，挂席六月天风号。",
      "俯窥虞渊弄白日，彤霞下烁波欲熬。",
      "阳侯啸澜罔象舞，出没金背嬉鲸鳌。",
      "等闲推徙失向背，往往三山随所遭。",
      "我欲惩幽验荒忽，脱非值子终徒劳。",
      "吴牛喘月玉斗摇，金井芙蓉啼桔槔。",
      "一缘竹叶泛归梦，别兴斗与淮云高。",
      "青蘋送客凄凉地，节物骎骎惊两毛。",
      "家园柿栗行可拾，况有䆉稏蟠东皋。",
      "鲁连蹈海徒虚语，尼父乘槎安所逃。",
      "它时作底投快便，与子去作沧波遨。"
    ]
  },
  {
    "id": "2e89e420152dd33eea199c1171c1b7dd",
    "title": "送曾灵永赴举",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "孟荀久不作，吾道竟茫茫。",
      "滔滔天下人，生死名利缰。",
      "夸儿骋新学，剽窜摸青黄。",
      "爬罗尽砂砾，气焰苦不扬。",
      "初如拆袜线，那复一条长。",
      "又如抄选客，十九为琳琅。",
      "埋没太古音，啾耳纷蜩螗。",
      "曾郎春不如，阔印眉间堂。",
      "十年读书史，一日胸胆张。",
      "兴来洒酣笔，落纸松丸香。",
      "摧颓鹙鸧间，识此雏凤凰。",
      "梅天暑气湿，江东潦声狂。",
      "辞我归袂拥，霜蒲挂高樯。",
      "飘翩不可留，横槊赴文场。",
      "期子勿苟作，琼瑶撷新芳。",
      "莫学下俚曲，黄花间折杨。",
      "由来玉山粒，梗涩在秕糠。",
      "河虽一掬波，曾是九秋潢。",
      "行行事斯语，看子摩天翔。"
    ]
  },
  {
    "id": "2e89e420152dd33e45a04e2f944315fe",
    "title": "送新淦余宰虞卿",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "时平循良用，墨绶纷委蛇。",
      "夫子西南英，三十朝绅拖。",
      "爰来慈众儿，一掬芝眉和。",
      "里闾无愁叹，卒岁知婆娑。",
      "牛解等是刃，恩染谁非波。",
      "神闲略朱墨，日永馀弦歌。",
      "及瓜赋归欤，去去可奈何。",
      "舂容云涛里，一叶翩经过。",
      "羹鱼饭香籼，凉衣送长哦。",
      "三年种桃李，留得春阴多。",
      "邓挽徒虚语，祢翮方云摩。",
      "行哉尚良食，吾君正卷阿。"
    ]
  },
  {
    "id": "2e89e420152dd33e608b0158036d1654",
    "title": "留题王公谟",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "檐牙排青冥，眺听脱蒙昧。",
      "居然人境宽，鱼贯出万态。",
      "坐疑天机缄，发露穷琐碎。",
      "圆清入鸟哢，萧洒送客慨。",
      "脱巾晚吾来，静称一榻对。",
      "睨云发高兴，勇欲决猿荟。",
      "胡为淫书史，剩若嗜炙脍。",
      "长年马如狗，埃𡏖颠毛改。",
      "兹趣恐长负，踽踽依侪辈。",
      "何当拾颓龄，相与寄耨耒。",
      "挽君醉乡衣，枯肺时一溉。"
    ]
  },
  {
    "id": "2e89e420152dd33ebfd3a4f772505cdc",
    "title": "赠王隐居适中",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "樗翁卧南郭，宛是逍遥乡。",
      "朝餐止半菽，暮偃仍绳床。",
      "如松生硗陵，不害材资良。",
      "少也顿绝羁，骎骎躞云庄。",
      "十出九不售，髭根半秋霜。",
      "他时转蓬子，顽嬉过其傍。",
      "那知胸腹中，固自储琳琅。",
      "我曾耳清警，洒落皆天潢。",
      "谓宜神明相，衎衎臻乐康。",
      "胡为乞刀圭，弥年对清漳。",
      "曼容隐成僻，照邻废堪伤。",
      "睡虎与蛰虬，儿童勿轻尝。"
    ]
  },
  {
    "id": "2e89e420152dd33e66751602066129c6",
    "title": "送元举宫苑秀州钤辖",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "插犀头角何峥嵘，紫棠色照长弓骍。",
      "不学蠹鱼只浪死，聊因跃马酬生平。",
      "奏书明光觅自试，臣有胆武前无勍。",
      "俞音一朝九天下，莹膏瘦铁虬铿鸣。",
      "坐上少年勿遽起，请听此日吴趋行。",
      "吴中风物妙绝杀，槜李髹碧辉连甍。",
      "紫崖阴洞泄神秘，霓旌羽帔嬉仙灵。",
      "鲈肥閟滑匕箸好，鸥眠凫浴波澜明。",
      "突烟昼恬夜柝死，元戎退案休千兵。",
      "诗成青天送白眼，由拳洒作千鸦惊。",
      "金船烂漫贮春色，叶底数花馀几英。",
      "吴酸挨肠去宿滞，楚舞挑客留瘦情。",
      "功名成就付偶尔，要是行乐宽吾龄。",
      "迢迢汴水滴油驶，暖烟画鹢酣双旌。",
      "回头应笑东方生，胡为索米长安城。"
    ]
  },
  {
    "id": "2e89e420152dd33e7da4502eb493317c",
    "title": "再继权之严韵二首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "庭椿摘初黄，畦韭剪柔绿。",
      "春盘巧饤饾，一堮生理足。",
      "今者鸣啾肠，饥花到双目。",
      "终惭短豆恋，谁转紫芝瞩。",
      "青烟扑九衢，碧瓦酣万屋。",
      "朝来好龙客，义动重裘燠。",
      "殷勤斗酒约，豪健赛杨仆。",
      "吹回曲车梦，鸨羽正肃肃。",
      "九天真龙飞，万物弹冠沐。",
      "萧短草木姿，窭贱衾裯宿。",
      "叨逾太官粟，敢计功利速。",
      "惟应杯中物，可仗诗筒趋。"
    ]
  },
  {
    "id": "2e89e420152dd33e7da4502e3ef87c95",
    "title": "再继权之严韵二首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "东风入颠毛，非复故时绿。",
      "生涯蠹蟫里，术智谩蛇足。",
      "晚作芸香游，颇复窥丛目。",
      "乾坤开清明，物色洗瞻瞩。",
      "谬当匠石寄，楹桷翰夏屋。",
      "追随金闺彦，怀抱邹律燠。",
      "新诗闲模写，勇若驱妾仆。",
      "千秋赤壁后，英爽得瑜肃。",
      "朝来墙头花，皖皖弄膏沐。",
      "归期莽难求，不啻襆被宿。",
      "端成心赏违，谁念客当速。",
      "听取提壶声，勿负殷勤趣。"
    ]
  },
  {
    "id": "2e89e420152dd33e2dc5c93e3d2eabab",
    "title": "送贯之县丞解官还寿春",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "西江客袂春风老，吹得归心乱如草。",
      "鲵浪三篙下晚艎，去程不学寒蓬扫。",
      "淮山苍苍淮水长，千里一官归故乡。",
      "举世由来青眼少，孟剩破黛嫫母狂。",
      "缇巾十袭尽燕石，埋蚀太半双明珰。",
      "干霄自是男儿气，遭与不遭真偶尔。",
      "人非田文莫弹铗，世有伯喈须倒屣。",
      "君其行矣重问津，蹀月騊駼宁绊死。"
    ]
  },
  {
    "id": "2e89e420152dd33e19aa2aa9f02450b4",
    "title": "次韵和彭道原元夕",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "搀云幄幕张流苏，华辀夹道青氍毹。",
      "黄昏天公下种榆，百万星点成须臾。",
      "赤帝鞭车堕云衢，烛龙骈头浦还珠。",
      "竞随丹豹膏凤雏，麟须拂蛾间数疏。",
      "弦嘈管唳声郁纡，栉比百戏罗侏儒。",
      "轻纨绣履踏艳姝，灼灼巧笑联芙蕖。",
      "有客年来倦著书，囊钱囷粟索无馀。",
      "短钗列桉拥弊襦，未看行乐夸睢盱。",
      "大奴听响仆屋隅，小女行卜迎紫姑。",
      "子云门巷正萧疏，谁者载酒论区区。"
    ]
  },
  {
    "id": "2e89e420152dd33efed3dc7e88f7a385",
    "title": "次韵林锡远食蜂儿之句",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "世人嗜食心，专甚鼓记里。",
      "刳磔供嚼啮，谁计物生死。",
      "纷纷螷蠃蚳，晚亦列甘旨。",
      "况如兹蜂者，捃拾才蠢尔。",
      "八月阴崖昏，戢戢若攒指。",
      "老房脱枯莲，荐右方物美。",
      "翻嗟甘口鼠，横使童角毁。",
      "吴蚕徒自僵，商贾斯远矣。",
      "我思天地间，材死举相似。",
      "鸟殪在泽羽，象焚缘插齿。",
      "梢梢挠云干，虸锯入仪轨。",
      "豹胎及驼峰，日饱馋咽子。",
      "人方怀此忧，何暇多议彼。",
      "异时佳设张，更饷勿余鄙。"
    ]
  },
  {
    "id": "2e89e420152dd33ec769aaf508063408",
    "title": "题远上人休老庵",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "上人丛林秀，襟期支许越。",
      "往从湖山游，发轫无留辙。",
      "转身浮云空，归兴飞鸟豁。",
      "故乡得青海，下瞰鲸灿窟。",
      "结庐才蜗牛，胜践喧卑脱。",
      "丛残剪荆棘，泪敝栖楣埒。",
      "兰苕纷被径，关锁昼不掣。",
      "由来大慷生，卓锡果清绝。",
      "菅茅席三径，虚榻扫凉月。",
      "不持一钱居，未省香火歇。",
      "鹤骨老亦轻，田衣故仍洁。",
      "高舂一饭过，野荈供嚼啮。",
      "笑作疮剜肉，荐语畏饶舌。",
      "阳冈藷蔗稠，乳窦春泉冽。",
      "行当揽俗驾，滞念论一吷。"
    ]
  },
  {
    "id": "2e89e420152dd33e9e63c936c7f93d6c",
    "title": "酒家逢徐逸人",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "咙唿马子踏落花，落花尽头逢酒家。酒翁破颜迎墨客，五云冰浆发青帕。",
      "丹丘羽人笑揖我，饷我碧海云琅芽。食之奇光袭两腋，小哉天地自幕席。",
      "眼底不辨骊与騧，冷风时能借一快，便欲搴芝淩紫霞。",
      "且唱蹋铜污，莫歌白浮鸠。跃沫寄颓年，阴阴驰四驺。",
      "云璈驾阆风，兹约竟悠悠。却忆东皋醉乡记，翻笑三闾非所忧。",
      "安得乌孙青田核，下变春江万斛流。"
    ]
  },
  {
    "id": "2e89e420152dd33e3ad039976e8eb8c3",
    "title": "志雁",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "东道出海陵，储水得故泺。",
      "野雁若烟海，于焉避缯缴。",
      "去来迷春冬，唼喋识领略。",
      "于时腊将残，篝火彼童弱。",
      "霜葭扬飞熛，敦迫海风恶。",
      "昆陵卷大地，电笑牵霆搏。",
      "翩翩随阳侣，照影起虚愕。",
      "呜呼犯蓬勃，腾践剧殒雹。",
      "捎捎青云翮，寒㶼谢寥廓。",
      "莫知孰奴王，百万归一爝。",
      "有叟家青溪，三日举不涸。",
      "赤肉罗冈陵，腥血洒丛薄。",
      "商人争行钱，烟艇纷飘泊。",
      "蓬茨未改故，十倍富前昨。",
      "翻笑任公子，钓鲸沧海角。"
    ]
  },
  {
    "id": "2e89e420152dd33e21b35d249f1be105",
    "title": "海门故城",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "故城邑东南，盘盘蛰修蛇。",
      "借问经始人，云是司徒家。",
      "唐季遭闵凶，群盗纷如麻。",
      "淮海尤剽轻，时时起邀遮。",
      "甚者控壤地，相错临犬牙。",
      "斯人何为者，寻兵啸麇䴥。",
      "擅此一抔土，仅侔国于蜗。",
      "鍖锧稽天诛，至以功爵加。",
      "百年去随手，遗渚临汀沙。",
      "牛羊阅朝昏，草木自萌芽。",
      "谁非化黄壤，此独遗鸡笯。",
      "停骖一回首，浩叹空歌巴。"
    ]
  },
  {
    "id": "2e89e420152dd33eab07f62d03e0bfe6",
    "title": "夜饮留李圣咨法曹走笔",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "君不见东皋酒狂能放怀，醉乡著家身去来。又不见昔时西晋把螯客，只手敌以黄金罍。",
      "流年惊鸿瞥眼过，为君特地柴门开。鹅雏转黄吹瓮醅，紫蒲白薤杂芋魁。",
      "始知有神王欢伯，解卷霢霂苏愁荄。玉绳挂阁爽气回，乌树不惊萤点苔。",
      "热耳未厌鸡声催，玉山好约斜河颓。枯肠一掬君勿负，蓬行丸转真悠哉。"
    ]
  },
  {
    "id": "2e89e420152dd33e376b44c368615359",
    "title": "我行",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "我行适东陂，野色若可搴。",
      "问津初无从，强驱良苦鞭。",
      "三𤃩贮客潦，冉冉吞吴天。",
      "故垒何峥嵘，荒凉非昔年。",
      "虹腰截海堰，蜃气嘘窑烟。",
      "霜封百草乾，回风时飙然。",
      "狐兔死欲尽，饥鹰空老拳。",
      "村深行人稀，落日下乌鸢。",
      "败荷古毳衲，野菊金连钱。",
      "羁怀自骚屑，节物惊徂迁。",
      "投暮僧舍中，谁者同留连。"
    ]
  },
  {
    "id": "2e89e420152dd33e1544b123403a7fa6",
    "title": "雷塘",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "磐嬉截长淮，闻自隋天子。",
      "运丁大业末，役跨辽东始。",
      "汹涌沟浊河，赤血洗千里。",
      "江都天东南，岁阅翠华指。",
      "锦帆抹非烟，叠鼓蓬蓬起。",
      "紫幰朱丝络，百万罗卫士。",
      "璇房贮彩女，灼灼艳芳李。",
      "虞公正逢恶，何稠甘没齿。",
      "一从水调奏，便识还声已。",
      "浪传遭閟春，不悟羊无尾。",
      "雷塘一掬土，仅足掩冠履。",
      "行人为伤心，清泪堕如水。",
      "池荒九曲春，尚想迷楼倚。",
      "落日注芜城，牛羊下坡觜。"
    ]
  },
  {
    "id": "2e89e420152dd33eb82a8d5e61c22caf",
    "title": "依师小轩独酌",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "东篱粲佳英，依约圆钱帖。",
      "西渚傲霜筼，潇洒狻猊鬣。",
      "居然容膝地，况与蓬丘接。",
      "始余供烦使，浪谓素意惬。",
      "一当骇物机，局缩如跧摺。",
      "客尘不制人，脱去苦不捷。",
      "谁谓一日间，堮倚发蹀躞。",
      "椒浆泪玉沥，蠹简披往牒。",
      "兀尔自忘怀，少复进专辄。",
      "流年苦蹉跎，念咎真脱叶。",
      "皤皤彼禅客，趋尚未易蹑。",
      "正应发再驾，万念兹一摄。"
    ]
  },
  {
    "id": "2e89e420152dd33e8cbec81d811c7179",
    "title": "早发临川经回龙寺少刻因观李供奉壁画须菩提",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "黎明出故垒，得此空王宫。",
      "结庐知何年，十里峦冈重。",
      "居然谢埃𡏖，䆗窱开房栊。",
      "筛篱漏初日，云木凉高风。",
      "直疑天边秋，六月到此中。",
      "壁端故时笔，磊落空生容。",
      "诈言竺乾客，燕坐长年逢。",
      "我来偶拭目，滞念为一空。",
      "野僧强留连，稻饭延高舂。",
      "王程迫星火，持语勿恼憹。",
      "方惭简书畏，何计栖狂蓬。"
    ]
  },
  {
    "id": "2e89e420152dd33e7396d0e78135ec86",
    "title": "留题疏山白云禅院因呈长老秀公",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "白云去不还，空留白云额。",
      "至今飞山颜，片片尽秋色。",
      "萧萧事盘纡，刳石转攲仄。",
      "觚棱骞古殿，粉墨昏绝壁。",
      "有客倦归艎，潇洒寄一适。",
      "松萝青鸟哢，江影卷馀白。",
      "始时开山人，真意非无得。",
      "百年惊一吷，节物变今昔。",
      "谁是云无心，翛然彼禅伯。"
    ]
  },
  {
    "id": "2e89e420152dd33ef89ca3389ef4eec0",
    "title": "过昆阳城",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "古聚少，荒蹊多，枯湟十尺馀陂陀。绛霄南来赤龙子，叱咤此地扬天戈。",
      "虎据乃其始，鹊起宁须时。坐令刘宗半天下，寻邑百万徒尔为。",
      "今来玉垒半荆棘，但见苍烟白日嬉樵儿。愁来商歌涉长道，泽国秋兰紫茎老。",
      "九原蓬颗日益多，世事茫茫一飞鸟。"
    ]
  },
  {
    "id": "2e89e420152dd33e31ee59c3b0f48eb7",
    "title": "出试院次韵和酬郑通直二首其一",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "吏役区区病足酸，愁闻三十六盘山。",
      "偶从物外抽身去，又作人间行路难。",
      "主意十分浓似酒，客心一缕急于滩。",
      "夜光莫道无因至，乞与扁舟洗眼看。"
    ]
  },
  {
    "id": "2e89e420152dd33e943c5460420c8c99",
    "title": "赠饶倅陈伯模朝奉二首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "早窥安定先生奥，晚刻慈恩塔下名。",
      "宜有玺书旌治状，饱闻玉笋数门生。",
      "纸翔市价抄书癖，坛逼诗流觅句精。"
    ]
  },
  {
    "id": "2e89e420152dd33e862108a28e47778f",
    "title": "冬至上王丞相生日黄钟歌",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "乾坤变化造万物，十有一月生黄钟。",
      "黄钟资养太和气，上贤禀受为三公。",
      "至音铿锵仪凤凰，播在简册成文章。",
      "权衡度量立大法，朝廷四海声洋洋。",
      "往时霜木立如束，原野焦枯无紫绿。",
      "自从缇室一阳生，半夜萌芽动寒谷。",
      "登堂请献眉寿杯，愿同律管容葭灰。",
      "玉铉金鼎调盐梅，年年阳德先春来。"
    ]
  },
  {
    "id": "2e89e420152dd33ec0c39a087913e30b",
    "title": "哭上蓝居晋禅师二首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "师在云无心，师化云无迹。明明身后语，宛是西来的。",
      "胡为西来子，计较归寸尺。膏唇拭舌奈尔何，咄哉青蝇真吊客。"
    ]
  },
  {
    "id": "2e89e420152dd33ec0c39a08111b5692",
    "title": "哭上蓝居晋禅师二首",
    "authorName": "刘弇",
    "authorId": "2e89e420152dd33e7cce53cfc667d53a",
    "dynasty": "宋",
    "content": [
      "恻恻复恻恻，浪生浮世悲。清松疏冷风，尚想潇洒姿。",
      "一吷寄去留，羞杀方袍儿。令人却忆当阳剖，叉手退身徒尔为。"
    ]
  },
  {
    "id": "2e89e42015336efad0eced3d159fd519",
    "title": "宣和七年十二月二十一日就睿谟殿张灯预赏元宵曲燕应制",
    "authorName": "冯熙载",
    "authorId": "2e89e42015336efad1457b72d1457b72",
    "dynasty": "宋",
    "content": [
      "化工欲放阳春到，先教玄冥戮衰草。",
      "层冰封地万木僵，谁向雪中探天巧。",
      "璿玑星回斗指寅，群芳未知时已春。",
      "人心荡漾趁佳节，灯夕独冠年华新。",
      "升平万里同文轨，井邑相连通四裔。",
      "兰膏竞吐夜烘春，和叔回车避义辔。",
      "巍巍九禁倚天开，温风更觉先春来。",
      "试灯不用雨花落，迎阳为却寒崔嵬。",
      "宣和初载元冬尾，瑞白才消尘不起。",
      "穆清光赏属钦邻，锦绣云龙颁宴喜。",
      "初闻传诏开睿谟，步障几里承金铺。",
      "调音度曲三千女，正似广乐陈清都。",
      "遏云妙唱韩娥侣，回雪飞花称独步。",
      "千春蟠木效地英，献寿当筵岂金母。",
      "上林晚色烟霭轻，景龙游人欢笑声。",
      "霞裾月佩拥仙仗，翠凤挟辇趋平成。",
      "铜华金掌散晶彩，翠碧重重簇珠琲。",
      "先从前殿望修廊，日出绮霞红茜海。",
      "神光通透云母屏，骊龙出舞波涛惊。",
      "煌煌黼座承天命，座下错落如明星。",
      "榻前玉案真核旅，兽炭银炉夜初鼓。",
      "宪天重屋讶云屯，崇道箫台疑蜃吐。",
      "前楹火柱回万牛，兰卿璧碎色光浮。",
      "周围照耀眼界彻，冰壶漾月生珠流。",
      "点点金钱尽衔璧，豹髓腾辉粲银砾。",
      "丝篁人籁有机缄，缴绎清音传屋壁。",
      "须臾随跸登会宁，如骖鸾鹤游紫清。",
      "彩蟾倒影上浮空，纤云不点惟光明。",
      "四壁垂帘围暖玉，银釭吐艳相连属。",
      "棼楣横带碧玻璃，一朵翠云承日毂。",
      "万光闪烁争吐吞，烛龙衔耀辉四昆。",
      "又如电母神鞭驰，金蛇著壁不可扪。",
      "端信奇工通造化，岂比优人能幻假。",
      "丹青漫数顾虎头，盘礴解衣催客写。",
      "此时帝御钧天台，紫垣两两明三台。",
      "尚方饮器万金宝，古玉未足夸云雷。",
      "帝傍侍女云华品，玉立仙标及时韵。",
      "四音促柱泛笙箫，应有翔鸾落千仞。",
      "龙瓶泻酒如流泉，御厨络绎纷珍鲜。",
      "榻边争欲供天笑，快倒颇类鲸吸川。",
      "厌厌夜饮方欢洽，玉漏频催鼓三叠。",
      "金门初下醉归时，正见冰轮上城堞。",
      "微臣去岁陪清班，恶诗误辱重瞳观。",
      "小才易穷真鼠技，再赋愈觉相如悭。"
    ]
  },
  {
    "id": "2e89e420153ca7bde5d02f7e8b2d1f26",
    "title": "夜游漓江上",
    "authorName": "李升之",
    "authorId": "2e89e420153ca7bdd1457b72d1457b72",
    "dynasty": "宋",
    "content": [
      "漓江开遍四时花，游览都忘屐齿赊。",
      "风景虽宜秋向老，关山无奈客思家。",
      "漏传楼上三通鼓，水落滩头几尺沙。",
      "京国未归乡信断，阵鸿何处贴云斜。"
    ]
  },
  {
    "id": "2e89e4201544387b562f396248cb10a6",
    "title": "中秋",
    "authorName": "王中立",
    "authorId": "2e89e4201544387bd1457b72d1457b72",
    "dynasty": "宋",
    "content": [
      "印透山河影，照开天地心。",
      "人世有昏晓，我胸无古今。"
    ]
  },
  {
    "id": "2e89e4201544387b27a6a14b5c9e7ad6",
    "title": "遗闲闲赵公",
    "authorName": "王中立",
    "authorId": "2e89e4201544387bd1457b72d1457b72",
    "dynasty": "宋",
    "content": [
      "寄与闲闲傲浪仙，枉随诗酒堕凡缘。",
      "黄尘遮断来时路，不到蓬山五百年。"
    ]
  },
  {
    "id": "2e89e4201544387b20253d62d8d43d1f",
    "title": "古鹤",
    "authorName": "王中立",
    "authorId": "2e89e4201544387bd1457b72d1457b72",
    "dynasty": "宋",
    "content": [
      "天地之间一古儒，醒来不记醉中书。",
      "旁人错比神仙字，只恐神仙字不如。"
    ]
  },
  {
    "id": "2e89e4201544387b543a12c7f2e36098",
    "title": "杂诗四首",
    "authorName": "王中立",
    "authorId": "2e89e4201544387bd1457b72d1457b72",
    "dynasty": "宋",
    "content": [
      "华山宫殿白云封，不见当年打睡翁。",
      "贪看终南山色好，不知红日下前峰。"
    ]
  },
  {
    "id": "2e89e4201544387b543a12c7462b28e1",
    "title": "杂诗四首",
    "authorName": "王中立",
    "authorId": "2e89e4201544387bd1457b72d1457b72",
    "dynasty": "宋",
    "content": [
      "独跨苍虬下太清，春风万里月华明。",
      "因君感激为君说，凿破天机我也惊。"
    ]
  },
  {
    "id": "2e89e4201544387b543a12c7935d9eee",
    "title": "杂诗四首",
    "authorName": "王中立",
    "authorId": "2e89e4201544387bd1457b72d1457b72",
    "dynasty": "宋",
    "content": [
      "云叶粼粼皱碧空，笙箫递响入天风。",
      "忽惊风浪耳边急，不觉形神来世中。"
    ]
  },
  {
    "id": "2e89e4201544387b543a12c72b81b05a",
    "title": "杂诗四首",
    "authorName": "王中立",
    "authorId": "2e89e4201544387bd1457b72d1457b72",
    "dynasty": "宋",
    "content": [
      "此生休更问浮名，名利区区不暂停。",
      "我有一丸天上药，用时还解济苍生。"
    ]
  },
  {
    "id": "2e89e4201557a7ab7e3121de4db9d19b",
    "title": "杂诗六首",
    "authorName": "刘豫",
    "authorId": "2e89e4201557a7ab390e98258a3363ab",
    "dynasty": "宋",
    "content": [
      "竹坞人家濒小溪，数枝红杏出疏篱。",
      "门前山色带烟重，幽鸟一声春日迟。"
    ]
  },
  {
    "id": "2e89e4201557a7ab7e3121dec023c193",
    "title": "杂诗六首",
    "authorName": "刘豫",
    "authorId": "2e89e4201557a7ab390e98258a3363ab",
    "dynasty": "宋",
    "content": [
      "风荷柄柄弄清香，轻薄沙禽落又翔。",
      "红日转西渔艇散，一川山影暮天凉。"
    ]
  },
  {
    "id": "2e89e4201557a7ab7e3121de0d2bfc4b",
    "title": "杂诗六首",
    "authorName": "刘豫",
    "authorId": "2e89e4201557a7ab390e98258a3363ab",
    "dynasty": "宋",
    "content": [
      "古渡停骖日向沈，凄凉归思梗清吟。",
      "碧山几点塞天阔，红叶一林秋意深。"
    ]
  },
  {
    "id": "2e89e4201557a7ab7e3121dec44e9123",
    "title": "杂诗六首",
    "authorName": "刘豫",
    "authorId": "2e89e4201557a7ab390e98258a3363ab",
    "dynasty": "宋",
    "content": [
      "倚岩萧寺据危崖，丈室轩窗面水开。",
      "雪霁暮寒山月上，数竿修竹一枝梅。"
    ]
  },
  {
    "id": "2e89e4201557a7ab7e3121de0633f2b4",
    "title": "杂诗六首",
    "authorName": "刘豫",
    "authorId": "2e89e4201557a7ab390e98258a3363ab",
    "dynasty": "宋",
    "content": [
      "昼色晴明著色图，山光凝翠接平湖。",
      "烟岚自古人难画，远即深深近却无。"
    ]
  },
  {
    "id": "2e89e4201557a7ab7e3121decb7e6e33",
    "title": "杂诗六首",
    "authorName": "刘豫",
    "authorId": "2e89e4201557a7ab390e98258a3363ab",
    "dynasty": "宋",
    "content": [
      "寒林烟重暝栖鸦，远寺疏钟送落霞。",
      "无限岭云遮不断，数声和月到山家。"
    ]
  },
  {
    "id": "2e89e4201557a7abb31d1403a38be47e",
    "title": "客馆",
    "authorName": "刘豫",
    "authorId": "2e89e4201557a7ab390e98258a3363ab",
    "dynasty": "宋",
    "content": [
      "雪消北岭安排暖，寒入东风阻节春。",
      "绝塞乱山围古驿，他时说着也愁人。"
    ]
  },
  {
    "id": "2e89e4201557a7ab51ba027f38904ad3",
    "title": "登苏门山百泉",
    "authorName": "刘豫",
    "authorId": "2e89e4201557a7ab390e98258a3363ab",
    "dynasty": "宋",
    "content": [
      "太行雄伟赤霄逼，枝分苏门为肘腋。",
      "孕奇产秀气蟠郁，涌作琉璃千顷碧。",
      "初疑骊龙蛰山趾，仰喷明珠飞的皪。",
      "忽如湘灵理新妆，大鉴开匣乍磨拭。",
      "峰峦倒影浸云烟，蘋藻照沙改颜色。",
      "相辉一段佳风月，馀泽几州及动植。",
      "昔闻隐沦有仙人，高标清与溪山敌。",
      "悠悠往事散浮云，啸有遗屋行有迹。",
      "我居东秦济水南，无限泉池日亲炙。",
      "一行作吏别经年，情思尘埃何处涤。",
      "云祠因祷来凭栏，顿爽骨毛快胸臆。",
      "飘飘兰舟七八客，尊俎笙箫随分入。",
      "胜概纷并接不暇，恨乏鲁戈延晷刻。",
      "归来簿领厌沉迷，春睡每着蝶梦适。",
      "心约他时杖履游，醉漱溪流枕溪石。"
    ]
  },
  {
    "id": "2e89e420155bfdd5902c0a0f2f220588",
    "title": "三高祠",
    "authorName": "袁聘儒",
    "authorId": "2e89e420155bfdd5d1457b72d1457b72",
    "dynasty": "宋",
    "content": [
      "功成但可将身去，逃难安贫适所遭。",
      "三子有灵应共笑，一时何意故为高。"
    ]
  },
  {
    "id": "2e89e420155c95236fa3e09005bc229f",
    "title": "帘",
    "authorName": "杜衍",
    "authorId": "2e89e420155c95232ab56412d8700cbd",
    "dynasty": "宋",
    "content": [
      "编竹状玲珑，庭闱尽处中。",
      "不由经纬力，安有卷舒功。",
      "春昼曾妨燕，寒宵岂隔风。",
      "都堂重献赋，明处忆牢笼。"
    ]
  },
  {
    "id": "2e89e420155c9523c9755bdf90e2d2cd",
    "title": "睢阳五老图",
    "authorName": "杜衍",
    "authorId": "2e89e420155c95232ab56412d8700cbd",
    "dynasty": "宋",
    "content": [
      "五人四百有馀岁，俱称分曹与挂冠。",
      "天地至仁难补报，林泉幽致许盘桓。",
      "花朝月夕随时乐，雪鬓霜髯满座寒。",
      "若也睢阳为故事，何妨列向画图看。"
    ]
  },
  {
    "id": "2e89e420155c9523f81747ea7539ef07",
    "title": "乡有好事者出君谟行草八分书数幅中有梅圣俞诗一首用成拙句以识二分",
    "authorName": "杜衍",
    "authorId": "2e89e420155c95232ab56412d8700cbd",
    "dynasty": "宋",
    "content": [
      "莆田笔健与文豪，尤爱南山县咏高。",
      "欲使英辞长润石，每逢佳句即挥毫。",
      "清如韶濩谐音律，逸似鸾皇振羽毛。",
      "羲献有灵应怅望，当时不见此风骚。"
    ]
  },
  {
    "id": "2e89e420155c95235f9bb6b262031b61",
    "title": "宝林寺",
    "authorName": "杜衍",
    "authorId": "2e89e420155c95232ab56412d8700cbd",
    "dynasty": "宋",
    "content": [
      "中怀无绊外缘闲，深掩禅扉客到难。",
      "胜景可曾飞锡去，好山多祇卷帘看。",
      "昼升讲座天花落，夜步吟轩海月残。",
      "今日逢师堪论道，归心愁思一时宽。"
    ]
  },
  {
    "id": "2e89e420155c95237b6f14000513b5f4",
    "title": "远蒙运使度支以资政范公所寄黄素小字韩文公伯夷颂许昌文公淮西富公题诗于后才翁复缀雅什兼寄长安晏公公亦有作衍久兹休退人事仅废不意雅故未遗悉以副本为贶俾愚继之对此怔忪既感且愧率成拙句奉呈敢言亦骥之乘聊为续貂之比耳",
    "authorName": "杜衍",
    "authorId": "2e89e420155c95232ab56412d8700cbd",
    "dynasty": "宋",
    "content": [
      "希文健笔钞韩文，文为首阳山下人。",
      "宁止一言旌义士，欲教万古劝忠臣。",
      "颂声益与英声远，事迹还随墨迹新。",
      "当世宗工复题咏，尤宜率土尽书绅。"
    ]
  },
  {
    "id": "2e89e420155c952350f2c07e430e084a",
    "title": "林下书怀",
    "authorName": "杜衍",
    "authorId": "2e89e420155c95232ab56412d8700cbd",
    "dynasty": "宋",
    "content": [
      "从政区区到白头，一生宁肯顾恩仇。",
      "双凫乘雁常深愧，野马黄牛亦过忧。",
      "岂是林泉堪佚老，只缘蒲柳不禁秋。",
      "始终幸会承平日，乐圣唯能击壤讴。"
    ]
  },
  {
    "id": "2e89e420155c95234f7c96e79571cce0",
    "title": "和孙圭秘丞",
    "authorName": "杜衍",
    "authorId": "2e89e420155c95232ab56412d8700cbd",
    "dynasty": "宋",
    "content": [
      "老来楷法不如初，试向闲斋习草书。",
      "落笔何曾见飞动，雕章早已过吹嘘。",
      "伯英比圣功难到，怀素称狂力有馀。",
      "若谓伊余堪继踵，只应缘木可求鱼。"
    ]
  },
  {
    "id": "2e89e420155c95236d2c1ed60d781e3f",
    "title": "圣俞诗名闻固久矣加有好事者时传新什至此每一讽诵益使人忻慕故书五十六字以记",
    "authorName": "杜衍",
    "authorId": "2e89e420155c95232ab56412d8700cbd",
    "dynasty": "宋",
    "content": [
      "李杜诗垂不朽名，君能刻意继芳馨。",
      "清才绰绰臻神妙，逸韵飘飘入杳冥。",
      "动与四方明得失，时教万物被丹青。",
      "斯文期主宜推毂，无使沉吟向外庭。"
    ]
  },
  {
    "id": "2e89e420155c9523baf51961596e74c2",
    "title": "莲",
    "authorName": "杜衍",
    "authorId": "2e89e420155c95232ab56412d8700cbd",
    "dynasty": "宋",
    "content": [
      "谁种幽花傍浅清，含红怨绿影亭亭。",
      "云归巫女妆犹润，浴出杨妃困未醒。",
      "好把芳杨临晚岸，莫教飞片逐浮萍。",
      "相看最忆吴船路，万里芙蓉水满泾。"
    ]
  },
  {
    "id": "2e89e420155c95233c2a1cb0c1ccfc60",
    "title": "赠应天寺昭净法华",
    "authorName": "杜衍",
    "authorId": "2e89e420155c95232ab56412d8700cbd",
    "dynasty": "宋",
    "content": [
      "出俗皆言为息机，性灵净僻似师稀。",
      "前山月落夜吟罢，深院菊荒秋讲归。",
      "溪雾锁窗灯焰短，雪风敲竹磬声微。",
      "会期双阙重相见，应换当年旧衲衣。"
    ]
  },
  {
    "id": "2e89e420155c95239a09f631eafd3299",
    "title": "送王周归江陵",
    "authorName": "杜衍",
    "authorId": "2e89e420155c95232ab56412d8700cbd",
    "dynasty": "宋",
    "content": [
      "早修天爵邀人爵，才近耆年便引年。",
      "出处对扬多称职，始终操履众推贤。",
      "鉴湖贺老非陈迹，荆渚朱公合比肩。",
      "此去优游益吟咏，枝江集外别成编。"
    ]
  },
  {
    "id": "2e89e420155c9523c45be4c3aa0d205a",
    "title": "钱光禄两张卿退居",
    "authorName": "杜衍",
    "authorId": "2e89e420155c95232ab56412d8700cbd",
    "dynasty": "宋",
    "content": [
      "七十引年遵礼经，君家何事最为荣。",
      "清朝叔侄同辞禄，归去田园尽列卿。",
      "远近溪山资胜赏，往还舟楫称闲行。",
      "谁知东路贤哉叹，二阮方能继此声。"
    ]
  },
  {
    "id": "2e89e420155c9523347994d6326e074c",
    "title": "咏莲",
    "authorName": "杜衍",
    "authorId": "2e89e420155c95232ab56412d8700cbd",
    "dynasty": "宋",
    "content": [
      "凿破苍苔涨作池，芰荷分得绿参差。",
      "晓开一朵烟波上，似画真妃出浴时。"
    ]
  },
  {
    "id": "2e89e420155c95233583a36785bddecd",
    "title": "赠孙沔",
    "authorName": "杜衍",
    "authorId": "2e89e420155c95232ab56412d8700cbd",
    "dynasty": "宋",
    "content": [
      "四明山水饶灵粹，唐有希韩夐出伦。",
      "又见贤侯光乃祖，暂还仁里庇斯民。"
    ]
  },
  {
    "id": "2e89e420155c952359a808f0e1f2c2d4",
    "title": "过仇池",
    "authorName": "杜衍",
    "authorId": "2e89e420155c95232ab56412d8700cbd",
    "dynasty": "宋",
    "content": [
      "仇池行馆最清虚，按部由兹得柅车。",
      "对竹只宜思穴凤，临流不可见渊鱼。"
    ]
  },
  {
    "id": "2e89e420155c9523942180f4921aec4f",
    "title": "题怀素自序卷后",
    "authorName": "杜衍",
    "authorId": "2e89e420155c95232ab56412d8700cbd",
    "dynasty": "宋",
    "content": [
      "狂僧草圣继张颠，卷后兼题大历年。",
      "堪与儒门为至宝，武功家世久相传。"
    ]
  },
  {
    "id": "2e89e420155c952305bc8f5fdb8dd51c",
    "title": "长平",
    "authorName": "杜衍",
    "authorId": "2e89e420155c95232ab56412d8700cbd",
    "dynasty": "宋",
    "content": [
      "冯亭献地豹言非，秦间廉颇又不疑。",
      "四十万兵降死后，浑输括母一先知。"
    ]
  },
  {
    "id": "2e89e420155c95239b306cf0727c60e4",
    "title": "霍岳",
    "authorName": "杜衍",
    "authorId": "2e89e420155c95232ab56412d8700cbd",
    "dynasty": "宋",
    "content": [
      "万古神山入盛谈，而今真得对晴岚。",
      "禅门邂逅能留客，茶泛磁瓯酒欲酣。"
    ]
  },
  {
    "id": "2e89e420155c952305bc8f5fa74dc701",
    "title": "长平",
    "authorName": "杜衍",
    "authorId": "2e89e420155c95232ab56412d8700cbd",
    "dynasty": "宋",
    "content": [
      "凭亭献地豹言非，秦间谦颇又不疑。",
      "四十万兵降死后，浑轮括母一先知。"
    ]
  },
  {
    "id": "2e89e420155c9523df40e837ebe32853",
    "title": "新居感咏",
    "authorName": "杜衍",
    "authorId": "2e89e420155c95232ab56412d8700cbd",
    "dynasty": "宋",
    "content": [
      "无似老且病，惟恐归田迟。",
      "一旦得引年，九天还听卑。",
      "尚沾二品禄，俾尽百年期。",
      "恩深沦骨髓，感极横涕洟。",
      "始营菟裘地，来向濉水湄。",
      "城隅最穷僻，匠者宁求奇。",
      "卜筑悉由己，轩牖亦随宜。",
      "外以蔽风雨，内以安妻儿。",
      "燕雀莫群噪，鹪鹩才一枝。",
      "因念古圣贤，名为千古垂。",
      "何尝广居室，俭为后人师。",
      "亚圣乐箪食，寝丘无立锥。",
      "文终防势夺，去病耻家为。",
      "文园四壁立，郑公小殿移。",
      "伊余具员者，适会承平时。",
      "无术毗万务，无才抚四夷。",
      "为郡亦龊龊，劳心徒孜孜。",
      "保身已天幸，拊己宜自知。",
      "开卷颜间厚，复惧来者嗤。",
      "勖哉知止足，清白犹可追。"
    ]
  },
  {
    "id": "2e89e420155c952326a9ab511cfc5b6a",
    "title": "幽居即事",
    "authorName": "杜衍",
    "authorId": "2e89e420155c95232ab56412d8700cbd",
    "dynasty": "宋",
    "content": [
      "寂寂复寂寂，告老闲居日。",
      "径草高于人，林鸟熟如客。",
      "黄卷不释手，清风常满室。",
      "内顾平生心，无过此时适。"
    ]
  },
  {
    "id": "2e89e420155c9523b4fd4771e7a6fee3",
    "title": "联句",
    "authorName": "杜衍",
    "authorId": "2e89e420155c95232ab56412d8700cbd",
    "dynasty": "宋",
    "content": [
      "古木含清吹，池上增晚凉。",
      "余怀本达旷，联此傲羲皇。",
      "孤鸥可与狎，幽岸足以觞。",
      "幸有彭泽酒，便同永嘉堂。",
      "潘生起为寿，王子齐陈章。",
      "林端见新月，草际闻寒螀。",
      "照水萤影乱，拂筵蓼花香。",
      "徘徊恋嘉境，坐使归兴忘。"
    ]
  },
  {
    "id": "2e89e420155c9523cbb338857d92a092",
    "title": "聚星堂咏雪赠欧公",
    "authorName": "杜衍",
    "authorId": "2e89e420155c95232ab56412d8700cbd",
    "dynasty": "宋",
    "content": [
      "尝闻作者善评议，咏雪言白匪精思。",
      "及窥古人今人诗，未能一一去其类。",
      "不将柳絮比轻扬，即把梅花作形似。",
      "或夸琼树斗玲珑，或取瑶台造嘉致。",
      "散盐舞鹤实有徒，吮墨含毫不能既。",
      "深悼无人可践言，一旦见君何卓异。",
      "万状驱从物外来，终篇不涉题中意。",
      "宜乎众目诗之豪，便合登坛推作帅。",
      "回头且报郢中人，从此阳春不为贵。"
    ]
  },
  {
    "id": "2e89e4201560a1f96a601e27d9fb18b7",
    "title": "玉真台",
    "authorName": "赵彦端",
    "authorId": "2e89e4201560a1f93a15c7d01896a3bf",
    "dynasty": "宋",
    "content": [
      "春色无穷巷，农乡有太和。",
      "病嗟闻道晚，贫喜得闲多。",
      "草径供徐步，邻花获屡过。",
      "层台宜抗榭，谁与买烟波。"
    ]
  },
  {
    "id": "2e89e4201560a1f91743ab21eea7c3e6",
    "title": "崇安道中",
    "authorName": "赵彦端",
    "authorId": "2e89e4201560a1f93a15c7d01896a3bf",
    "dynasty": "宋",
    "content": [
      "风柳疏无力，秋花冷不香。",
      "客请随去燕，凉思起啼螀。",
      "地入闽山隘，天连越树长。",
      "年年捣衣石，为尔感征裳。"
    ]
  },
  {
    "id": "2e89e4201560a1f904a6b96e8d8c57eb",
    "title": "题西隐",
    "authorName": "赵彦端",
    "authorId": "2e89e4201560a1f93a15c7d01896a3bf",
    "dynasty": "宋",
    "content": [
      "西风数客一阑干，秋色翛然得细看。",
      "潦水倍知寒事早，夕阳更觉晚山宽。",
      "小留待月钟无遽，半醉题诗烛未残。",
      "忆得向来幽独处，黄精未熟客衣单。"
    ]
  },
  {
    "id": "2e89e4201560a1f958ef0af9d622c788",
    "title": "昆山吕正之三男子连中神童科盖奇事也建康严别驾为之赋诗某因次其韵",
    "authorName": "赵彦端",
    "authorId": "2e89e4201560a1f93a15c7d01896a3bf",
    "dynasty": "宋",
    "content": [
      "畴昔从公杖屦闲，风乎嬉舞水云闲。",
      "千言自我一闻悟，十驾从渠九折艰。",
      "蚤岁道山应遍住，他年画戟许谁攀。",
      "何词可赠张童子，莫忘杨公阳翟山。"
    ]
  },
  {
    "id": "2e89e4201560a1f9389dbdee31a30ae2",
    "title": "次韵郑逢辰直阁迁新居",
    "authorName": "赵彦端",
    "authorId": "2e89e4201560a1f93a15c7d01896a3bf",
    "dynasty": "宋",
    "content": [
      "早向承明倦直庐，萧然林下十年书。",
      "便名盘谷虽恶可，闲赋斜川岂不如。",
      "山拥北窗凉雨后，月生南浦夜潮馀。",
      "江湖必有从公者，风际挐音傥是欤。"
    ]
  },
  {
    "id": "2e89e4201560a1f9389dbdeeb75914a8",
    "title": "次韵郑逢辰直阁迁新居",
    "authorName": "赵彦端",
    "authorId": "2e89e4201560a1f93a15c7d01896a3bf",
    "dynasty": "宋",
    "content": [
      "生当带索守林庐，不合轻抛种树书。",
      "贺燕得公真是乐，弊貂将我竟何如。",
      "殊乡更觉邻为贵，晚岁深期烛有馀。",
      "上下床闲相去几，未知梦觉孰非欤。"
    ]
  },
  {
    "id": "2e89e4201560a1f9345a8ec19bf0f9c2",
    "title": "寿张守",
    "authorName": "赵彦端",
    "authorId": "2e89e4201560a1f93a15c7d01896a3bf",
    "dynasty": "宋",
    "content": [
      "堂堂天上张公子，龙剑分光自斗牛。",
      "海上忽归槎万里，云间未放月中秋。",
      "才为汉殿无双手，恩到闽山第一州。",
      "亦有人言识仙骨，只看何日议封留。"
    ]
  },
  {
    "id": "2e89e4201560a1f9345a8ec19c7029a4",
    "title": "寿张守",
    "authorName": "赵彦端",
    "authorId": "2e89e4201560a1f93a15c7d01896a3bf",
    "dynasty": "宋",
    "content": [
      "鹓班新谒紫宸回，鱼佩初迎幕府开。",
      "百里故乡同昼锦，一年和气自春台。",
      "甘棠政美无留颂，泮水功成有异才。",
      "他日听传公不老，定知曾见武夷来。"
    ]
  },
  {
    "id": "2e89e4201560a1f99fb5f53c1a2a4d9f",
    "title": "牡丹",
    "authorName": "赵彦端",
    "authorId": "2e89e4201560a1f93a15c7d01896a3bf",
    "dynasty": "宋",
    "content": [
      "沉香亭北无消息，魏国姚家亦寂寥。",
      "不见君王殿中见，溪园堂下雨潇潇。"
    ]
  },
  {
    "id": "2e89e4201560a1f905cc1c9bd6d090f8",
    "title": "寿皇太子其二",
    "authorName": "赵彦端",
    "authorId": "2e89e4201560a1f93a15c7d01896a3bf",
    "dynasty": "宋",
    "content": [
      "子晋吹笙未是仙，阿丕横槊少全篇。",
      "小吟青著梅梢句，一日东风四海传。"
    ]
  },
  {
    "id": "2e89e4201560a1f905cc1c9b8a2ff076",
    "title": "寿皇太子其二",
    "authorName": "赵彦端",
    "authorId": "2e89e4201560a1f93a15c7d01896a3bf",
    "dynasty": "宋",
    "content": [
      "光尧初御六龙天，上直参维大火躔。",
      "天意分明昌宋德，诞辰王世总丁年。"
    ]
  },
  {
    "id": "2e89e4201560a1f9e2fe103f87b21431",
    "title": "海棠",
    "authorName": "赵彦端",
    "authorId": "2e89e4201560a1f93a15c7d01896a3bf",
    "dynasty": "宋",
    "content": [
      "杜陵先生诗万纸，剩欲题花无可拟。",
      "昭阳深殿睡东风，一日声名胜妃子。"
    ]
  },
  {
    "id": "2e89e4201560a1f99c1441a9ccbeb52a",
    "title": "寿皇太子其三",
    "authorName": "赵彦端",
    "authorId": "2e89e4201560a1f93a15c7d01896a3bf",
    "dynasty": "宋",
    "content": [
      "明河楂上有仙翁，犯月撞星列碧穹。",
      "金阙东边银榜处，大书天地长男宫。"
    ]
  },
  {
    "id": "2e89e4201560a1f99c1441a93fb07634",
    "title": "寿皇太子其三",
    "authorName": "赵彦端",
    "authorId": "2e89e4201560a1f93a15c7d01896a3bf",
    "dynasty": "宋",
    "content": [
      "少阳拜赐少阳旁，黄菊红茱满寿觞。",
      "阳德重重在初四，不须九日是重阳。"
    ]
  },
  {
    "id": "2e89e4201560a1f93b368af206120716",
    "title": "翠微山居八首其四",
    "authorName": "赵彦端",
    "authorId": "2e89e4201560a1f93a15c7d01896a3bf",
    "dynasty": "宋",
    "content": [
      "幼入空门绝是非，老来学道转精微。",
      "钵中贫富千家饭，身上寒暄一衲衣。"
    ]
  },
  {
    "id": "2e89e4201560a1f93b368af22ce79596",
    "title": "翠微山居八首其四",
    "authorName": "赵彦端",
    "authorId": "2e89e4201560a1f93a15c7d01896a3bf",
    "dynasty": "宋",
    "content": [
      "炉中无火已多时，早起惟将一衲披。",
      "莫怪山僧常冷淡，夜深无处拾松枝。"
    ]
  },
  {
    "id": "2e89e4201560a1f93ef58b4518ad57cc",
    "title": "观送迎有感",
    "authorName": "赵彦端",
    "authorId": "2e89e4201560a1f93a15c7d01896a3bf",
    "dynasty": "宋",
    "content": [
      "来车去马何纷纶，城西三日吹沙尘。道旁鹤立乱青紫，千骑夹毂弓刀陈。",
      "共夸官军势雄盛，腰下黄金大邦印。旧人桃李已成蹊，新尹号令风云驰。",
      "迎新争勤送争远，相劝行行畏天晚。西风折柳翠不禁，落日转旗红半掩。",
      "别筵泪粉犹沾衣，旌旗画戟重光辉。堂前昨夜语离燕，朝来贺厦成欢飞。",
      "江南陌上多芳草，长短亭边贵人老。君不见田间有客徒步归，年比使君白发少。"
    ]
  },
  {
    "id": "2e89e4201560a1f9f00d966c8046e923",
    "title": "雪后饮水慧聚寺",
    "authorName": "赵彦端",
    "authorId": "2e89e4201560a1f93a15c7d01896a3bf",
    "dynasty": "宋",
    "content": [
      "雪后山更佳，冷松及修竹。",
      "茫然枝上鸟，伴我梦亦熟。",
      "阴崖得寒乳，夜半胜酒渌。",
      "惜无同心人，共此一杯玉。"
    ]
  },
  {
    "id": "2e89e4201560a1f920f028c3469c2744",
    "title": "与诸公会饮昆山放生池亭",
    "authorName": "赵彦端",
    "authorId": "2e89e4201560a1f93a15c7d01896a3bf",
    "dynasty": "宋",
    "content": [
      "初疑山遥遥，不知日车永。",
      "杖藜起衰病，适此氛翳屏。",
      "北山喜觌面，倒屣客不领。",
      "欢然呼断桥，快扫风柳影。",
      "扁舟载幽具，二面纳倒景。",
      "荷香已坐足，不待花破颖。",
      "潜鱼出银刀，盈月上金饼。",
      "琴间得新弄，棋醉有新警。",
      "长笛者谁欤，喧静同一境。",
      "行歌带亦适，还坐烛初耿。",
      "吾曹困重阴，湿处混蛙黾。",
      "忽逢天宇宽，况此星斗冷。",
      "酒为河朔倾，大胜汲寒井。",
      "诗成西园句，浩若转修绠。",
      "君看万象色，回首森已暝。",
      "吾欢岂异兹，瓶罄勿三请。"
    ]
  },
  {
    "id": "2e89e4201560a1f9e6f1918314e22a04",
    "title": "翠微山居八首",
    "authorName": "赵彦端",
    "authorId": "2e89e4201560a1f93a15c7d01896a3bf",
    "dynasty": "宋",
    "content": [
      "闲来石上卧长松，百衲袈裟破又缝。",
      "今日不愁明日饭，生涯只在钵盂中。"
    ]
  },
  {
    "id": "2e89e4201560a1f9e6f1918391e86513",
    "title": "翠微山居八首",
    "authorName": "赵彦端",
    "authorId": "2e89e4201560a1f93a15c7d01896a3bf",
    "dynasty": "宋",
    "content": [
      "临溪草草结茆堂，静坐安然一炷香。",
      "不是息心除妄想，都缘无事可思量。"
    ]
  },
  {
    "id": "2e89e4201560a1f9e6f191834bf38125",
    "title": "翠微山居八首",
    "authorName": "赵彦端",
    "authorId": "2e89e4201560a1f93a15c7d01896a3bf",
    "dynasty": "宋",
    "content": [
      "老老山僧不下阶，双眉恰似雪分开。",
      "世人若问枯松树，我作沙弥亲见栽。"
    ]
  },
  {
    "id": "2e89e4201560a1f9e6f191835c86960b",
    "title": "翠微山居八首",
    "authorName": "赵彦端",
    "authorId": "2e89e4201560a1f93a15c7d01896a3bf",
    "dynasty": "宋",
    "content": [
      "一池荷叶衣无尽，数树松花食有馀。",
      "却被世人知住处，更移茆舍作深居。"
    ]
  },
  {
    "id": "2e89e4201560a1f9e6f19183409bc8e8",
    "title": "翠微山居八首",
    "authorName": "赵彦端",
    "authorId": "2e89e4201560a1f93a15c7d01896a3bf",
    "dynasty": "宋",
    "content": [
      "茆檐静坐千山月，竹户闲栖一片云。",
      "莫送往来名利客，阶前踏破绿苔纹。"
    ]
  },
  {
    "id": "2e89e4201560a1f9e6f19183b2331df2",
    "title": "翠微山居八首",
    "authorName": "赵彦端",
    "authorId": "2e89e4201560a1f93a15c7d01896a3bf",
    "dynasty": "宋",
    "content": [
      "岂是栽松待茯苓，且图山色镇长青。",
      "他年行脚不归去，留与人间作画屏。"
    ]
  },
  {
    "id": "2e89e42015622ef7fb88b5cdb805c059",
    "title": "题鹿苑寺壁间记鲁简肃公罗汉见梦事",
    "authorName": "吴思齐",
    "authorId": "2e89e42015622ef7d38901782df45244",
    "dynasty": "宋",
    "content": [
      "是法本平等，无怠亦无敬。",
      "如何证无生，却来见参政。"
    ]
  },
  {
    "id": "2e89e42015622ef75028aabc4f0f6610",
    "title": "拟古",
    "authorName": "吴思齐",
    "authorId": "2e89e42015622ef7d38901782df45244",
    "dynasty": "宋",
    "content": [
      "平原一遗老，九重未知名。",
      "临危观劲节，相视胆为惊。",
      "折陊犹举手，吁天闵无成。",
      "九陨期报国，万古犹光晶。",
      "亦有布衣人，烈烈死弥贞。",
      "回风惜往日，辉映岂独清。",
      "滔滔肉食辈，泚颡徒吞声。",
      "我闻同志士，野祭激高情。",
      "配享遗斯人，忧心每如酲。"
    ]
  },
  {
    "id": "2e89e42015792c038b8a186bb65daea9",
    "title": "哭赵昴发",
    "authorName": "池州府学生",
    "authorId": "2e89e42015792c03d1457b72d1457b72",
    "dynasty": "宋",
    "content": [
      "生为大宋人，死为大宋鬼。",
      "何以洗此污，清溪一泓水。"
    ]
  },
  {
    "id": "2e89e42015849b08f5a48a3c7aa571c8",
    "title": "烂柯山",
    "authorName": "汪忱",
    "authorId": "2e89e42015849b08d1457b72d1457b72",
    "dynasty": "宋",
    "content": [
      "山作危梁千尺横，一天金泛月波清。",
      "幽禽不复惊棋响，深谷犹能答斧声。",
      "塔坏尚馀鸿雁意，井荒谁放辘轳鸣。",
      "试将比较天台景，只欠璁珑琪树英。"
    ]
  },
  {
    "id": "2e89e420158843f53b48b35a00e8762f",
    "title": "挽吕东莱先生",
    "authorName": "宋天则",
    "authorId": "2e89e420158843f53fe78a8ab20bb95a",
    "dynasty": "宋",
    "content": [
      "含孕天资粹，稽参学力深。",
      "躬纯君子行，道会圣人心。",
      "形见温于玉，持存劲愈金。",
      "斯文方有赖，蚤作遽闻音。"
    ]
  },
  {
    "id": "2e89e420158843f53b48b35aee4a1389",
    "title": "挽吕东莱先生",
    "authorName": "宋天则",
    "authorId": "2e89e420158843f53fe78a8ab20bb95a",
    "dynasty": "宋",
    "content": [
      "世选仍收第，词科复处优。",
      "贤关资善教，东观迈英游。",
      "史笔精刊系，文编极简搜。",
      "家居期问董，岂料病无瘳。"
    ]
  },
  {
    "id": "2e89e420158843f53b48b35a5fd50e91",
    "title": "挽吕东莱先生",
    "authorName": "宋天则",
    "authorId": "2e89e420158843f53fe78a8ab20bb95a",
    "dynasty": "宋",
    "content": [
      "设心何正大，所乐得群英。",
      "文妙云龙变，经谈日月明。",
      "精觕无间断，小大各圆成。",
      "长育恩难报，攀号自失声。"
    ]
  },
  {
    "id": "2e89e420158843f53b48b35a2a6fd601",
    "title": "挽吕东莱先生",
    "authorName": "宋天则",
    "authorId": "2e89e420158843f53fe78a8ab20bb95a",
    "dynasty": "宋",
    "content": [
      "丽泽南轩聚，俱曾辱异知。",
      "颛蒙初自释，诱掖信吾斯。",
      "虽叹行窝寂，犹亏筑室思。",
      "祇同二三子，许学莫能移。"
    ]
  },
  {
    "id": "2e89e42015909339eccb066c2ac5b25a",
    "title": "诘猫",
    "authorName": "刘琰",
    "authorId": "2e89e42015909339d1457b72d1457b72",
    "dynasty": "宋",
    "content": [
      "古人养客乏车鱼，今汝何功客不如。",
      "饭有溪鱼眠有毯，忍教鼠啮案头书。"
    ]
  },
  {
    "id": "2e89e420159093394b808d21b1c770ed",
    "title": "王刚仲惠诗醉笔聊和",
    "authorName": "刘琰",
    "authorId": "2e89e42015909339d1457b72d1457b72",
    "dynasty": "宋",
    "content": [
      "君不见山泽之癯蒙野服，为彼隰桑还自沃。又不见侯门公子贵且娇，饱豢膏粱犹未足。",
      "人生贵贱不难分，唯有圣贤无等伦。朝为涂人暮为禹，穷崖断壑看回春。",
      "君方妙龄截不住，万里飞黄又腾世。王良造父不得施，耳侧风声未为遽。",
      "我思古人爱其宇，青蘋堂兮杜若庑。芰荷可裳菊可餐，肯逐纤埃与尘土。",
      "是中非声亦非色，安得与君一冯轼。鹍鹏变化不可量，要指天池为一息。",
      "悠悠此道谁能将，从知可玩不可忘。慎勿随风学飘絮，春光骀荡成飞扬。"
    ]
  },
  {
    "id": "2e89e4201598da8fa94a3ea9d9e4fb52",
    "title": "题弦风亭",
    "authorName": "赵潜夫",
    "authorId": "2e89e4201598da8fd1457b72a681ca84",
    "dynasty": "宋",
    "content": [
      "怪他蟹舍蚝房地，不是吟情住亦难。",
      "数尺短墙围昼寂，半钩疏箔障春寒。",
      "水生草满蛙鸣合，日薄花阴鹤梦安。",
      "底处青衫病司马，浩歌东望取琴弹。"
    ]
  },
  {
    "id": "2e89e420159bbd3bda2cab73b388d778",
    "title": "江行",
    "authorName": "王君谟",
    "authorId": "2e89e420159bbd3bd1457b72d1457b72",
    "dynasty": "宋",
    "content": [
      "暮云含雨意，江路转凄清。",
      "夜泊扁舟处，时闻孤雁声。",
      "莫愁秋欲老，只是客关情。",
      "不信他乡恨，吟边分外生。"
    ]
  },
  {
    "id": "2e89e420159bbd3b9dfedfbcac720142",
    "title": "赠相士",
    "authorName": "王君谟",
    "authorId": "2e89e420159bbd3bd1457b72d1457b72",
    "dynasty": "宋",
    "content": [
      "江南桥上相逢处，笑我而今似俗人。",
      "要识本来真面目，秋风天地一吟身。"
    ]
  },
  {
    "id": "2e89e42015a05749455ea3bc153a8a6c",
    "title": "迎晖阁",
    "authorName": "舒清国",
    "authorId": "2e89e42015a05749d1457b720cc9144c",
    "dynasty": "宋",
    "content": [
      "蔼蔼复依依，朝晖以夕晖。",
      "岩花寒不落，檐鸟静忘飞。",
      "僧自眠黄叶，人多梦翠微。",
      "云边时见鹿，饮水近禅扉。"
    ]
  },
  {
    "id": "2e89e42015b7e8c5cc949624921e3240",
    "title": "自合江亭过渡观赵穆仲园亭",
    "authorName": "何耕",
    "authorId": "2e89e42015b7e8c5678a14910e095e05",
    "dynasty": "宋",
    "content": [
      "唤舟芳草渡，系马绿杨阴。",
      "步入莓苔径，门开花竹林。",
      "王孙随牒远，婺女隐云深。",
      "想见西南望，悠悠空赏心。"
    ]
  },
  {
    "id": "2e89e42015b7e8c59b1634ad2e60fa68",
    "title": "春日",
    "authorName": "何耕",
    "authorId": "2e89e42015b7e8c5678a14910e095e05",
    "dynasty": "宋",
    "content": [
      "闻道西楼下，香风扬绮罗。",
      "无钱沽酒得，不醉奈愁何。",
      "老去春缘薄，慵来睡兴多。",
      "闭门终一枕，亦不梦南柯。"
    ]
  },
  {
    "id": "2e89e42015b7e8c59b1634ad7758e10b",
    "title": "春日",
    "authorName": "何耕",
    "authorId": "2e89e42015b7e8c5678a14910e095e05",
    "dynasty": "宋",
    "content": [
      "寂寞城南寺，三年寄索居。",
      "折花修佛供，持钵乞僧馀。",
      "竟日无车骑，依时认鼓鱼。",
      "九衢尘一尺，吾自有华胥。"
    ]
  },
  {
    "id": "2e89e42015b7e8c59b1634adad3d8602",
    "title": "春日",
    "authorName": "何耕",
    "authorId": "2e89e42015b7e8c5678a14910e095e05",
    "dynasty": "宋",
    "content": [
      "门前无俗物，城上亦奇观。",
      "花浪东流稳，云山西望寒。",
      "身凌尘外远，目极意中宽。",
      "最爱风标客，晴沙理青纨。"
    ]
  },
  {
    "id": "2e89e42015b7e8c59b1634ad541782cf",
    "title": "春日",
    "authorName": "何耕",
    "authorId": "2e89e42015b7e8c5678a14910e095e05",
    "dynasty": "宋",
    "content": [
      "万里桥边水，朝宗去入吴。",
      "衮衣新历数，神算旧规模。",
      "四澥从心正，诸公着力无。",
      "际天东望眼，淼淼但平芜。"
    ]
  },
  {
    "id": "2e89e42015b7e8c59b1634ad8869fbaf",
    "title": "春日",
    "authorName": "何耕",
    "authorId": "2e89e42015b7e8c5678a14910e095e05",
    "dynasty": "宋",
    "content": [
      "唇齿辅车势，坤维井络方。",
      "只宜花柳盛，莫遣鸟鱼忙。",
      "陇麦无由食，边筹是可防。",
      "出言还有禁，忍泪下成行。"
    ]
  },
  {
    "id": "2e89e42015b7e8c55aba064f16aea5ba",
    "title": "题龙华山寺",
    "authorName": "何耕",
    "authorId": "2e89e42015b7e8c5678a14910e095e05",
    "dynasty": "宋",
    "content": [
      "杰阁山为佛，精庐地布金。",
      "水涵空阔净，路绕翠微深。",
      "鸟下窥斋钵，龙归识梵音。",
      "城中尘眯目，那得此幽寻。"
    ]
  },
  {
    "id": "2e89e42015b7e8c5a5b0233be1d22af2",
    "title": "题长松二首其二",
    "authorName": "何耕",
    "authorId": "2e89e42015b7e8c5678a14910e095e05",
    "dynasty": "宋",
    "content": [
      "路穷山百转，云拥木千章。",
      "蕞尔人间世，萧然古道场。",
      "龙神森拱卫，旱魃走祈禳。",
      "地远斋厨薄，重来剩裹粮。"
    ]
  },
  {
    "id": "2e89e42015b7e8c525bb1bc69747e728",
    "title": "成都即事",
    "authorName": "何耕",
    "authorId": "2e89e42015b7e8c5678a14910e095e05",
    "dynasty": "宋",
    "content": [
      "零落红成阵，扶疏绿结帏。",
      "简书留客住，风雨卷春归。",
      "是处羁怀恶，浮生乐事希。",
      "锦江拚尽醉，欲典却无衣。"
    ]
  },
  {
    "id": "2e89e42015b7e8c5f60fafde61aa8601",
    "title": "浮翠桥",
    "authorName": "何耕",
    "authorId": "2e89e42015b7e8c5678a14910e095e05",
    "dynasty": "宋",
    "content": [
      "隔溪苍翠各西东，架竹为梁路始通。",
      "缺月罅林凝净绿，断霞明水抹残红。",
      "芒鞋步步幽深处，藜杖声声屈曲中。",
      "回首忽惊桥已远，泠然身御圃田风。"
    ]
  },
  {
    "id": "2e89e42015b7e8c5c621d00579e03974",
    "title": "寒碧亭",
    "authorName": "何耕",
    "authorId": "2e89e42015b7e8c5678a14910e095e05",
    "dynasty": "宋",
    "content": [
      "凭栏日日俯清湍，洗竹年年斩恶竿。",
      "十顷玻璃秋色静，一林竿籁晓声寒。",
      "凉风有意生天末，明月无边照水端。",
      "谁谓过清难久处，愚溪元自不相安。"
    ]
  },
  {
    "id": "2e89e42015b7e8c566236e691c447195",
    "title": "远色阁",
    "authorName": "何耕",
    "authorId": "2e89e42015b7e8c5678a14910e095e05",
    "dynasty": "宋",
    "content": [
      "小小楼居著散仙，渊明真趣本幽然。",
      "招呼云月栏干曲，顾揖江山拄杖前。",
      "独鸟倦归翻落日，谁家晨爨起炊烟。",
      "根尘应接无留碍，笑杀胡僧面壁禅。"
    ]
  },
  {
    "id": "2e89e42015b7e8c515baec457a54cb7d",
    "title": "龙华大像盖冀国夫人所作因成二绝",
    "authorName": "何耕",
    "authorId": "2e89e42015b7e8c5678a14910e095e05",
    "dynasty": "宋",
    "content": [
      "慧性元从戒定薰，百花潭水洗僧裙。",
      "个中力量真超绝，故老尚传娘子军。"
    ]
  },
  {
    "id": "2e89e42015b7e8c515baec45de4b74e8",
    "title": "龙华大像盖冀国夫人所作因成二绝",
    "authorName": "何耕",
    "authorId": "2e89e42015b7e8c5678a14910e095e05",
    "dynasty": "宋",
    "content": [
      "生男个个欲如狼，妇女军中气不扬。",
      "试问争功嗔目士，几人能敌浣花娘。"
    ]
  },
  {
    "id": "2e89e42015b7e8c5b2393bb03be3914e",
    "title": "假山",
    "authorName": "何耕",
    "authorId": "2e89e42015b7e8c5678a14910e095e05",
    "dynasty": "宋",
    "content": [
      "空庭幻出小嶙峋，假外应须别有真。",
      "只恐话头成两橛，若为融摄主和宾。"
    ]
  },
  {
    "id": "2e89e42015b7e8c5fb385ab38ac92e60",
    "title": "莲塘",
    "authorName": "何耕",
    "authorId": "2e89e42015b7e8c5678a14910e095e05",
    "dynasty": "宋",
    "content": [
      "色香无比出西方，何物妖狐号六郎。",
      "手折一枝聊供佛，前身定是老柴桑。"
    ]
  },
  {
    "id": "2e89e42015b7e8c5977e9c13c8b12e32",
    "title": "兰坡",
    "authorName": "何耕",
    "authorId": "2e89e42015b7e8c5678a14910e095e05",
    "dynasty": "宋",
    "content": [
      "兰与高人臭味同，含薰聊复待清风。",
      "纷纷萧艾无相笑，尔辈敷荣转眼空。"
    ]
  },
  {
    "id": "2e89e42015b7e8c5ac153cc19c87c2be",
    "title": "段文昌读书台",
    "authorName": "何耕",
    "authorId": "2e89e42015b7e8c5678a14910e095e05",
    "dynasty": "宋",
    "content": [
      "段公曾此读群书，读破应须万卷馀。",
      "家礼一传为杂俎，稗官收拾附虞初。"
    ]
  },
  {
    "id": "2e89e42015b7e8c5ac153cc1fa29c184",
    "title": "段文昌读书台",
    "authorName": "何耕",
    "authorId": "2e89e42015b7e8c5678a14910e095e05",
    "dynasty": "宋",
    "content": [
      "陇麦渐渐满意青，只忧春旱起蟊螟。",
      "当年人诵祷而雨，合向兹山试乞灵。"
    ]
  },
  {
    "id": "2e89e42015b7e8c57c65f73ea47f273c",
    "title": "学射山相传蜀后主刘禅习射于此因以得名有感二作",
    "authorName": "何耕",
    "authorId": "2e89e42015b7e8c5678a14910e095e05",
    "dynasty": "宋",
    "content": [
      "苦无雄略但儿嬉，尚想山头学射时。",
      "忽报阴平鱼贯入，可怜一镞不能施。"
    ]
  },
  {
    "id": "2e89e42015b7e8c57c65f73eae87b013",
    "title": "学射山相传蜀后主刘禅习射于此因以得名有感二作",
    "authorName": "何耕",
    "authorId": "2e89e42015b7e8c5678a14910e095e05",
    "dynasty": "宋",
    "content": [
      "修明国政保关山，岂在驰驱纵送间。",
      "空使流人登剑阁，向风长喟笑庸孱。"
    ]
  },
  {
    "id": "2e89e42015b7e8c5f65104c83ace126f",
    "title": "题长松二首其一",
    "authorName": "何耕",
    "authorId": "2e89e42015b7e8c5678a14910e095e05",
    "dynasty": "宋",
    "content": [
      "老桧摇风万壑声，梨花着雨四山明。",
      "龛中大士好看客，排遣云阴作晚晴。"
    ]
  },
  {
    "id": "2e89e42015b7e8c5608c722bfff5f006",
    "title": "论俗诗四首",
    "authorName": "何耕",
    "authorId": "2e89e42015b7e8c5678a14910e095e05",
    "dynasty": "宋",
    "content": [
      "时间忿怒便行拳，招引官司在眼前。",
      "下狱戴枷遭责罚，更须枉费几多钱。"
    ]
  },
  {
    "id": "2e89e42015b7e8c5608c722b6a42629c",
    "title": "论俗诗四首",
    "authorName": "何耕",
    "authorId": "2e89e42015b7e8c5678a14910e095e05",
    "dynasty": "宋",
    "content": [
      "他侵我界是无良，我与他争未是长。",
      "布施与他三尺地，休夸谁弱又谁强。"
    ]
  },
  {
    "id": "2e89e42015b7e8c5608c722b9300bb1b",
    "title": "论俗诗四首",
    "authorName": "何耕",
    "authorId": "2e89e42015b7e8c5678a14910e095e05",
    "dynasty": "宋",
    "content": [
      "写状唆人去入官，入时容易出时难。",
      "引人平地破家产，他在傍边冷眼看。"
    ]
  },
  {
    "id": "2e89e42015b7e8c5608c722b33619d93",
    "title": "论俗诗四首",
    "authorName": "何耕",
    "authorId": "2e89e42015b7e8c5678a14910e095e05",
    "dynasty": "宋",
    "content": [
      "伤人利己事多端，唆讼尤为第一般。",
      "二竞力疲俱愿息，中人未了又经官。"
    ]
  },
  {
    "id": "2e89e42015b7e8c590f75c61bcfaf001",
    "title": "青羊宫",
    "authorName": "何耕",
    "authorId": "2e89e42015b7e8c5678a14910e095e05",
    "dynasty": "宋",
    "content": [
      "一再官锦城，咫尺望琳宫。",
      "未始得得来，正望役役中。",
      "今朝弄晴雨，策蹇随春风。",
      "颇爱意象古，停骖小从容。",
      "缥缈百尺台，突起凌半空。",
      "凭栏俯修竹，决眦明孤鸿。",
      "信哉神仙宅，不受尘垢蒙。",
      "稽首五千言，众妙一以通。",
      "静观万物复，岂假九转功。",
      "区区立训诂，亦哂河上公。",
      "痴人慕羽化，心外求鸿蒙。",
      "要附白鹤背，往访青羊踪。"
    ]
  },
  {
    "id": "2e89e42015b7e8c5029a76e63dc581e5",
    "title": "灵溪赋双流郭信可隐居",
    "authorName": "何耕",
    "authorId": "2e89e42015b7e8c5678a14910e095e05",
    "dynasty": "宋",
    "content": [
      "幽居定何如，颇恨未见之。",
      "主人向我言，喜色融双眉。",
      "修篁流翠阴，寒溪漾清漪。",
      "领略非一状，幽妍发馀姿。",
      "空蒙雨亦佳，潋滟晴更奇。",
      "岂惟二江独，意恐两蜀稀。",
      "主人信妙士，得此固所宜。",
      "天公閟好景，授受各有时。",
      "岂无多田翁，偃蹇逝莫随。",
      "素交怀老蒲，秀句纷珠玑。",
      "安得招归来，为君赋清诗。",
      "往者不可作，后生欲何为。"
    ]
  },
  {
    "id": "2e89e42015b7e8c5f7a881018a600ce6",
    "title": "龙渊",
    "authorName": "何耕",
    "authorId": "2e89e42015b7e8c5678a14910e095e05",
    "dynasty": "宋",
    "content": [
      "门前大江河渺漫，昔人饮牛水为乾。",
      "水乾龙逝亦其理，近在咫尺聊泥蟠。",
      "鱼暇玩侮妩獭笑，纵有灵怪谁当看。",
      "德人问舍压我境，便尔筑室相遮栏。",
      "坐令异类皆屏伏，恃有此耳差少安。",
      "却纡朱绂去监郡，遣我守舍良独难。",
      "昨来过门恍如梦，龙致此语催归鞍。",
      "先生不信反不笑，谓我饶舌狂丰干。"
    ]
  },
  {
    "id": "2e89e42015b7e8c5e5a79d74c07bc278",
    "title": "虚舟",
    "authorName": "何耕",
    "authorId": "2e89e42015b7e8c5678a14910e095e05",
    "dynasty": "宋",
    "content": [
      "君不见江干车马纷相送，巨艑峨峨船载重。",
      "西南使者解官归，水浅著沙牵不动。如君材具岂多得，合侍明光参法从。",
      "何为浅濑著虚舟，颇笑胸中太空洞。问君此意竟安在，欲说向人谁与共。",
      "山林钟鼎本同辙，系岸截江随所用。八窗窅窅净无尘，一水泠泠清可弄。",
      "何当抱被过君眠，分破江天幽夜梦。"
    ]
  },
  {
    "id": "2e89e42015b7e8c5e8c5dc2c1f7e5f0e",
    "title": "题龙华佛阁",
    "authorName": "何耕",
    "authorId": "2e89e42015b7e8c5678a14910e095e05",
    "dynasty": "宋",
    "content": [
      "西川凿山三大像，突兀皆在江之湄。",
      "修觉九顶见略尽，独此恨未瞻容仪。",
      "朅来胜地了畴昔，轻轩瘦马相追随。",
      "百尺金躯信雄杰，三乘宝阁何瑰奇。",
      "燃犀不用照幽鬼，击鼓自合趋冯夷。",
      "前人开创愿力广，下与舟楫扶倾危。",
      "六月滩涛剧奔吼，一分性命争毫厘。",
      "篙工落胆行者泣，弹指乞活天人师。",
      "人心狎水水多祸，佛力在人人不知。",
      "年来蜀产坐朘削，夜半有力真能移。",
      "轲峨大艑去不绝，彩鹢破浪风扬旗。",
      "慈悲但作布施相，江神虽怒将何为。"
    ]
  },
  {
    "id": "2e89e42015b7e8c5a62de657133bb7bc",
    "title": "普通山距府东十数里青州禅师洪果道场也自龙华归过之栋宇颓落僧徒鄙野良为可惜是夜雨大作因书所闻所见为长韵",
    "authorName": "何耕",
    "authorId": "2e89e42015b7e8c5678a14910e095e05",
    "dynasty": "宋",
    "content": [
      "锦城之东山培塿，突起伽蓝压山口。",
      "入门气象颇不凡，在昔规模定非苟。",
      "黄绢碑词着眼看，青州老衲知名久。",
      "自披榛径结茅屋，不剪霜华散蓬首。",
      "市门有女捧巾盥，衣裓无花生秽垢。",
      "至今一转鹡鸰语，散作诸方狮子吼。",
      "祖灯寂寞何人继，窣堵岧峣惟鬼守。",
      "法席草长深没膝，僧榻屋穿光见斗。",
      "似闻占籍多衍沃，合选名缁振颓朽。",
      "我来不觉三叹息，眼底尽空诸所有。",
      "自开主席扫尘坌，聊寄闲眠憩奔走。",
      "梦回中夜雨鸣檐，卧听东风寒入牖。",
      "明朝散步转山脊，好语相呼闻野叟。",
      "抽芒已见麦翻浪，捣麨悬知香满手。",
      "须臾日影散林樾，绚练春光被花柳。",
      "仆夫催归屡不应，景物殊佳宁忍负。",
      "出山骑马更踌躇，乘暇应须重载酒。"
    ]
  },
  {
    "id": "2e89e42015b7e8c511637c399a62ce91",
    "title": "忘机台",
    "authorName": "何耕",
    "authorId": "2e89e42015b7e8c5678a14910e095e05",
    "dynasty": "宋",
    "content": [
      "太虚生微云，机事日夕繁。",
      "兼忘岂不佳，尚有忘者存。",
      "稽首老庞翁，妙处布一言。",
      "请观台上月，万古无昭昏。"
    ]
  },
  {
    "id": "2e89e42015b7e8c56ab08cc95371d47d",
    "title": "和光亭",
    "authorName": "何耕",
    "authorId": "2e89e42015b7e8c5678a14910e095e05",
    "dynasty": "宋",
    "content": [
      "枯木倚寒岩，三冬无暖气。",
      "达人定汝笑，胸中太泾渭。",
      "不妨声色海，径造佛祖地。",
      "所以亦乐翁，花前时一醉。"
    ]
  },
  {
    "id": "2e89e42015b7e8c5f41cfa626b1b537d",
    "title": "留隐庵老住碧芦轩",
    "authorName": "何耕",
    "authorId": "2e89e42015b7e8c5678a14910e095e05",
    "dynasty": "宋",
    "content": [
      "庵中之人不见形，两脚不住以隐名。",
      "此行有似风过海，摸索不著闻其声。",
      "浣花江头万僧市，抵掌笑谈儿辈惊。",
      "一轩碧芦佛手种，霜叶戚戚如诗鸣。",
      "此间谓是留凤处，但恐还作冥鸿征。",
      "卷衣我亦逐师去，分取半庵栖月明。"
    ]
  },
  {
    "id": "2e89e42015b7e8c5fbb098e9352dab59",
    "title": "暇日与陈楚材游四天王寺见五髻文殊画像于庑下剥落可惜遂以告罗宗约参议迁之正法禅院俾长老惠公龛而祠之为诗十四韵书其事",
    "authorName": "何耕",
    "authorId": "2e89e42015b7e8c5678a14910e095e05",
    "dynasty": "宋",
    "content": [
      "陈侯招我古寺行，破椽老瓦烦支撑。",
      "丹青巨壁置庑下，大士五髻彯华缨。",
      "旁风上雨尘土集，意象落莫无光晶。",
      "近前谛视乃名笔，妙处不减本与琼。",
      "惜哉此地非所托，走卒嘈杂儿童轻。",
      "西邻塔庙颇雄伟，弥天老惠新主盟。",
      "撞钟击鼓饭千指，分坐岂无三尺楹。",
      "何人堪作不请友，参谋行解俱圆明。",
      "从容试以语二士，曰此甚易非难成。",
      "便从游戏出三昧，各借一臂相扶擎。",
      "腾空似赴远公约，散花如入维摩城。",
      "都人改观香火肃，雨泪膜拜争投诚。",
      "主人更在好看客，永为道伴终生平。",
      "莫言有我不须你，留取眉毛遮眼睛。"
    ]
  },
  {
    "id": "2e89e42015b7e8c582745193fe356722",
    "title": "正月二十七日侍二老人出万里桥游宝历寺谒五丈天王至合江亭登小舟往来江中日晚出舟憩卧柳亭以归记所见",
    "authorName": "何耕",
    "authorId": "2e89e42015b7e8c5678a14910e095e05",
    "dynasty": "宋",
    "content": [
      "城中少乐事，日日走尘土。",
      "因循嘉节过，春物遽如许。",
      "驾言游近郊，及此新过雨。",
      "梨花雪飘零，麦脚浪掀舞。",
      "伤心梅已叶，慰眼杏初吐。",
      "荒凉入古寺，迢递行两庑。",
      "耽耽巨入阁，擐甲硕且武。",
      "出门诣支径，信马踏江浒。",
      "小舟呼未至，危亭憩方午。",
      "长江渺无际，远岫明可数。",
      "舟中更奇绝，一视隘天宇。",
      "深流风浩荡，浅岸石龃龉。",
      "水凫贞自适，修竹不知主。",
      "摇摇打鱼艇，丁丁造船斧。",
      "林疏见官道，路转失前浦。",
      "奇观非一状，四面皆可取。",
      "斗酒不妄倾，佳处辄自举。",
      "杯盘渐狼藉，野䔩旋烧煮。",
      "夷犹兴未尽，落日挂村坞。",
      "归涂绕城隈，醉眼迷处所。",
      "卧柳久知名，败屋费撑拄。",
      "轻盈楚宫样，何事腰伛偻。",
      "临风发浩叹，空响答人语。",
      "吾亲俱老矣，君羹未尝睹。",
      "聊为半日乐，少慰一生苦。",
      "馀年愿长健，彩服看儿女。",
      "此外吾何求，穷通任天与。"
    ]
  },
  {
    "id": "2e89e42015ccef241376e586db3c7a05",
    "title": "绝句",
    "authorName": "沈清友",
    "authorId": "2e89e42015ccef24d1457b72d1457b72",
    "dynasty": "宋",
    "content": [
      "昨天移棹泊垂虹，闲倚篷窗问钓翁。",
      "为底鲈鱼低价卖，年来朝市怕秋风。"
    ]
  },
  {
    "id": "2e89e42015db6ee5807f9d05512f6a3e",
    "title": "赠陈随隐归游江西",
    "authorName": "张彝",
    "authorId": "2e89e42015db6ee5d1457b72d1457b72",
    "dynasty": "宋",
    "content": [
      "酝藉中涵廊庙姿，诗文都好见宸批。",
      "只蒙四字君王宠，虮虱微臣不用题。"
    ]
  },
  {
    "id": "2e89e42015ddc4782a0e7442ca5ca66e",
    "title": "挽张总管叔夜",
    "authorName": "董俊",
    "authorId": "2e89e42015ddc478d1457b72d1457b72",
    "dynasty": "宋",
    "content": [
      "南道勤王仗壮猷，襄阳果幸尚无忧。",
      "可怜一具英雄骨，不扈君王过白沟。"
    ]
  },
  {
    "id": "2e89e42015eb747dc5cd0c88c89f3afe",
    "title": "游资县东岩",
    "authorName": "何景南",
    "authorId": "2e89e42015eb747dd1457b72d1457b72",
    "dynasty": "宋",
    "content": [
      "人事何时休，纷来如野马。",
      "相携解镳处，去约岩之下。",
      "清凉二城雨，况值禳禬罢。",
      "白云醉堪眠，青草春可藉。",
      "泉甘嗽苏醒，树好留闲暇。",
      "频游我尝惯，忽至公成乍。",
      "徘徊共幽兴，静坐絺衣挂。",
      "中间五百士，阅世知几夏。",
      "莓苔自成古，香火仍同社。",
      "岩缝更依然，莫问丰干话。"
    ]
  },
  {
    "id": "2e89e42015faf85deb5faa6b5d528afe",
    "title": "天封寺",
    "authorName": "刘丹",
    "authorId": "2e89e42015faf85dd1457b72d1457b72",
    "dynasty": "宋",
    "content": [
      "桂旗芝盖翳浓阴，严宇峥嵘枕柰林。",
      "蜺座有花和法雨，龙渊如鉴彻麸金。",
      "锡杖化去圆泉在，石志文昏乱藓侵。",
      "尘寰渐遥天路近，慈云辉物已灰心。"
    ]
  },
  {
    "id": "2e89e42015fb65d310416b107323298c",
    "title": "凉轩",
    "authorName": "陈庸",
    "authorId": "2e89e42015fb65d3298923c8062ddb6c",
    "dynasty": "宋",
    "content": [
      "宰予居丰暇，构轩凉愈清。",
      "尘襟当此释，暑气未尝生。",
      "植竹助真性，弄琴宜正声。",
      "披风兹可会，觞咏豁交情。"
    ]
  },
  {
    "id": "2e89e42015fb65d36d865dd7c5c977d0",
    "title": "江左驿舍寄文湖",
    "authorName": "陈庸",
    "authorId": "2e89e42015fb65d3298923c8062ddb6c",
    "dynasty": "宋",
    "content": [
      "云水苍苍日欲阑，邮亭遥忆旧家山。",
      "故人两地分南北，几度相思鬓为斑。"
    ]
  },
  {
    "id": "2e89e42015fc64af9c04e1cfd1fba852",
    "title": "题凤栖寺",
    "authorName": "陈希伋",
    "authorId": "2e89e42015fc64afd1457b72d1457b72",
    "dynasty": "宋",
    "content": [
      "千载传闻孰是非，高梧修竹晚风微。",
      "欲知古寺曾栖凤，楼殿今无燕雀飞。"
    ]
  },
  {
    "id": "2e89e420160610a1fb5f4e39493aaa4e",
    "title": "九鲤湖",
    "authorName": "吴有定",
    "authorId": "2e89e420160610a14e4e53aad1457b72",
    "dynasty": "宋",
    "content": [
      "昔闻九仙灵，今登九仙地。",
      "袅袅一炉香，寥寥千载事。"
    ]
  },
  {
    "id": "2e89e420161d95a8b9a218f802409847",
    "title": "寄谢无逸",
    "authorName": "汪革",
    "authorId": "2e89e420161d95a8d1457b72d1457b72",
    "dynasty": "宋",
    "content": [
      "问讯江南谢康乐，溪堂春木想扶疏。",
      "高谈何日看挥麈，安步从来可当车。",
      "但得丹霞访庞老，何须狗监荐相如。",
      "新年更励於陵节，妻子同锄五亩蔬。"
    ]
  },
  {
    "id": "2e89e420161d95a821a9d6645b0e53bc",
    "title": "岁暮书堂",
    "authorName": "汪革",
    "authorId": "2e89e420161d95a8d1457b72d1457b72",
    "dynasty": "宋",
    "content": [
      "霜重阶铺纨，风凛肌生粟。",
      "心庄耳目清，思虑无由俗。"
    ]
  },
  {
    "id": "2e89e420161d95a8bf424b5719a91952",
    "title": "和吕居仁春日",
    "authorName": "汪革",
    "authorId": "2e89e420161d95a8d1457b72d1457b72",
    "dynasty": "宋",
    "content": [
      "晏坐黉堂一事无，居官萧散似相如。",
      "偶违浊酒风前约，不见繁英雨后疏。"
    ]
  },
  {
    "id": "2e89e420161d95a88a1265f1a6b1cd63",
    "title": "贤女浦",
    "authorName": "汪革",
    "authorId": "2e89e420161d95a8d1457b72d1457b72",
    "dynasty": "宋",
    "content": [
      "贤女标名几度秋，行人抚事至今愁。",
      "湘云楚雨知何处，月冷风悲江自流。"
    ]
  },
  {
    "id": "2e89e420161d95a88a1265f1b2136670",
    "title": "贤女浦",
    "authorName": "汪革",
    "authorId": "2e89e420161d95a8d1457b72d1457b72",
    "dynasty": "宋",
    "content": [
      "女子能留身后名，包羞忍耻漫公卿。",
      "可怜呜咽滩头水，浑似曹娥江上声。"
    ]
  },
  {
    "id": "2e89e420161d95a86a2e76f314a70963",
    "title": "诗一首",
    "authorName": "汪革",
    "authorId": "2e89e420161d95a8d1457b72d1457b72",
    "dynasty": "宋",
    "content": [
      "富贵空中花，文章木上瘿。",
      "要知真实地，惟有华严境。"
    ]
  },
  {
    "id": "2e89e420161d95a8225a10b3b4c7c311",
    "title": "代荥阳公作张先生哀词",
    "authorName": "汪革",
    "authorId": "2e89e420161d95a8d1457b72d1457b72",
    "dynasty": "宋",
    "content": [
      "惟古制行，必中庸兮。",
      "降及末世，戾不通兮。",
      "首阳柱下，更拙工兮。"
    ]
  },
  {
    "id": "2e89e42016239f00c2ffa30be6a91443",
    "title": "冬日雷雨",
    "authorName": "段油",
    "authorId": "2e89e42016239f00d1457b72d1457b72",
    "dynasty": "宋",
    "content": [
      "劈面同云布，雨共雪无数。",
      "雷又似打鼓，风又似拽锯。",
      "雹子遍四郊，电光照四处。",
      "晚了定似晴，天也撰不去。"
    ]
  },
  {
    "id": "2e89e4201635c1d2e91e0c4a186ea8bf",
    "title": "过山阴希瓐侄新居",
    "authorName": "赵师吕",
    "authorId": "2e89e4201635c1d2d1457b72d1457b72",
    "dynasty": "宋",
    "content": [
      "美哉轮奂构华堂，如鸟飞兮接大荒。",
      "广植门墙容驷马，洞开扃户透书香。",
      "满帘湿翠怡情远，入座清晖引兴长。",
      "会见祝言千万载，纷纷燕雀贺高堂。"
    ]
  },
  {
    "id": "2e89e4201635c1d2ab25fc0172b88d1a",
    "title": "贺希瓐侄得男",
    "authorName": "赵师吕",
    "authorId": "2e89e4201635c1d2d1457b72d1457b72",
    "dynasty": "宋",
    "content": [
      "天潢一派福流长，旅邸重闻夹乌香。",
      "海上蟠桃千古秀，月中仙桂万年芳。",
      "象贤应拟家声振，缮德还期国运长。",
      "端是吾宗能厚积，故生麟凤兆祯祥。"
    ]
  },
  {
    "id": "2e89e420165c0e9a9949a65c91fe031e",
    "title": "游石门",
    "authorName": "安丙",
    "authorId": "2e89e420165c0e9ad1457b721d72310e",
    "dynasty": "宋",
    "content": [
      "凌晨走马过花后，先玩玉盆次石门。",
      "细想张良烧断处，岩间伫立欲销魂。"
    ]
  },
  {
    "id": "2e89e420165c0e9a0405b38d6860f1aa",
    "title": "送陈伯宏归天台",
    "authorName": "安丙",
    "authorId": "2e89e420165c0e9ad1457b721d72310e",
    "dynasty": "宋",
    "content": [
      "平生江湖兴，欲住元无由。",
      "一朝忽复来，飘然泛扁舟。",
      "相将东南去，子独从之游。",
      "倾盖荷相与，盏斝频劝酬。",
      "危坐每长叹，经营出奇谋。",
      "浩然天地间，愤气冲斗牛。",
      "追陪文字饮，酣歌大开喉。",
      "与君结深交，交朋情欲周。",
      "会合元有时，妄意追陶刘。",
      "每恨不久住，共此敝马裘。",
      "西风雕梧桐，忽忽春复秋。",
      "嗟余客中都，中夜怀百忧。",
      "区区为贫仕，坐此徒穷愁。",
      "我恨各南北，公乃遂所求。",
      "天台亘雁荡，今为故乡游。",
      "忽焉又分襟，凉风已飕飕。",
      "可怜烟水阔，坐见群山幽。",
      "音书有可寄，还解顾我不。"
    ]
  },
  {
    "id": "2e89e42016624ddbb2da690cba3ab58e",
    "title": "喝水岩",
    "authorName": "徐锡之",
    "authorId": "2e89e42016624ddbd1457b72d1457b72",
    "dynasty": "宋",
    "content": [
      "重峦复岭锁松关，只欠泉声入座间。",
      "我若当年侍师侧，不教喝水过他山。"
    ]
  },
  {
    "id": "2e89e42016633fdb0eb53ce250773936",
    "title": "题倪文昌玉湖书院",
    "authorName": "韦奇",
    "authorId": "2e89e42016633fdb905056c1c850371f",
    "dynasty": "宋",
    "content": [
      "齐斋老子今安在，一去人间馀廿载。",
      "白衣苍狗几千回，惟有溪山长不改。",
      "吴兴胜概夸玉湖，鹅溪一幅玄晖图。",
      "天光上下渺无极，寒玉倒浸清冰壶。",
      "晴波万顷莹如洗，一卷石向波心起。",
      "先生具眼此结庐，收拾溪山入诗里。",
      "渔人艇子时往还，笭箵掷下前溪湾。",
      "一声欸乃水天碧，回头却羡沙鸟闲。",
      "楼高望极情思远，前揖衡山后苍弁。",
      "陌头杨柳几春风，当年曾识齐斋面。",
      "我今怀古心悠悠，古人不见今人愁。",
      "夕阳收尽暝烟浮，扁舟载月归来休。"
    ]
  },
  {
    "id": "2e89e4201670cb8ce5a25f080ec307cf",
    "title": "与玉泉长老",
    "authorName": "欧阳景",
    "authorId": "2e89e4201670cb8cd1457b72d1457b72",
    "dynasty": "宋",
    "content": [
      "金銮来觅玉泉书，金玉相逢价倍殊。",
      "到了不干藤蔓事，葫芦自去缠葫芦。"
    ]
  },
  {
    "id": "2e89e420167bd31d06e2d056b651f765",
    "title": "送周初平",
    "authorName": "陈瓘",
    "authorId": "2e89e420167bd31dd1614ff2c7635bfd",
    "dynasty": "宋",
    "content": [
      "齑盐虽不饱，心与古人期。",
      "口体非吾养，纷华任尔为。",
      "经明逢地芥，颖脱看囊锥。",
      "两骥皆宛种，天衢好并驰。"
    ]
  },
  {
    "id": "2e89e420167bd31d39d56c9318f3ef54",
    "title": "揽翠轩",
    "authorName": "陈瓘",
    "authorId": "2e89e420167bd31dd1614ff2c7635bfd",
    "dynasty": "宋",
    "content": [
      "地与烦嚣隔，登临翠色中。",
      "雨馀千亩竹，霜过一山松。",
      "逸兴云无尽，幽怀水不穷。",
      "绝胜花满眼，只得片时红。"
    ]
  },
  {
    "id": "2e89e420167bd31d5804d0c2e2f8d791",
    "title": "超果亮师假还山其二",
    "authorName": "陈瓘",
    "authorId": "2e89e420167bd31dd1614ff2c7635bfd",
    "dynasty": "宋",
    "content": [
      "路左浆先馈，门前屦几重。",
      "勇归尘事掷，恬处道心浓。",
      "弄水知幽谷，观云想妙峰。",
      "深夜孤鹤唳，清露滴高松。"
    ]
  },
  {
    "id": "2e89e420167bd31d55a12cde4163b3be",
    "title": "寄题正伦侄舫斋诗二首",
    "authorName": "陈瓘",
    "authorId": "2e89e420167bd31dd1614ff2c7635bfd",
    "dynasty": "宋",
    "content": [
      "此道若长川，行藏比溯沿。",
      "浪恬宁在我，维泛且随缘。",
      "野色连幽岸，溪光接远天。",
      "欲离平险地，常使意超然。"
    ]
  },
  {
    "id": "2e89e420167bd31d55a12cdeb933b3f2",
    "title": "寄题正伦侄舫斋诗二首",
    "authorName": "陈瓘",
    "authorId": "2e89e420167bd31dd1614ff2c7635bfd",
    "dynasty": "宋",
    "content": [
      "画舫名斋阁，端居事若何。",
      "燕知真鸩毒，言即是风波。",
      "未便乘桴去，惟同载酒过。",
      "济川如有意，南去问施罗。"
    ]
  },
  {
    "id": "2e89e420167bd31d386859b4294eb460",
    "title": "佚老堂",
    "authorName": "陈瓘",
    "authorId": "2e89e420167bd31dd1614ff2c7635bfd",
    "dynasty": "宋",
    "content": [
      "解组纷华远，悬车兴味长。",
      "身闲云去住，心净月清凉。",
      "老矣思同隐，归欤叹异乡。",
      "平生高意在，畎亩未应忘。"
    ]
  },
  {
    "id": "2e89e420167bd31d7aff23f2a0c3a7b2",
    "title": "湖心亭",
    "authorName": "陈瓘",
    "authorId": "2e89e420167bd31dd1614ff2c7635bfd",
    "dynasty": "宋",
    "content": [
      "尘境纷纷俗累增，故寻幽径访南能。",
      "湖波浩渺无穷绿，寺屋高低不计层。",
      "诗老新吟工恼客，使君馀暇得陪僧。",
      "棋中得失何时了，一局输赢未可凭。"
    ]
  },
  {
    "id": "2e89e420167bd31d59b33405eeeab186",
    "title": "寄觉范漳水",
    "authorName": "陈瓘",
    "authorId": "2e89e420167bd31dd1614ff2c7635bfd",
    "dynasty": "宋",
    "content": [
      "仁者虽逢思有常，平居慎勿示何妨。",
      "争先世路机关恶，近后语言滋味长。",
      "可口物多终作疾，快心事过必为伤。",
      "与其病后求良药，不若病前能自防。"
    ]
  },
  {
    "id": "2e89e420167bd31d5d9a9715b54d178f",
    "title": "吴江鲈乡亭",
    "authorName": "陈瓘",
    "authorId": "2e89e420167bd31dd1614ff2c7635bfd",
    "dynasty": "宋",
    "content": [
      "中郎台榭据江乡，雅称诗翁赋卒章。",
      "莼菜鲈鱼好时节，秋风斜日旧烟光。",
      "一杯有味功名小，万事无心岁月长。",
      "安得便抛尘网去，钓舟闲倚画栏傍。"
    ]
  },
  {
    "id": "2e89e420167bd31d4e8000baff9635a0",
    "title": "和邓鲠之韵",
    "authorName": "陈瓘",
    "authorId": "2e89e420167bd31dd1614ff2c7635bfd",
    "dynasty": "宋",
    "content": [
      "十年三谪海边州，洛口相望阻献酬。",
      "曾寄远诗来合浦，又传新句落丹丘。",
      "身如古柏童童老，心似平江湛湛流。",
      "归鸟倦飞云入岫，一瓢堪乐莫回头。"
    ]
  },
  {
    "id": "2e89e420167bd31d35cab2287c418a5b",
    "title": "杂诗",
    "authorName": "陈瓘",
    "authorId": "2e89e420167bd31dd1614ff2c7635bfd",
    "dynasty": "宋",
    "content": [
      "大抵操心在谨微，谬差千里始毫厘。",
      "如闻不善须当改，莫谓无人便可欺。",
      "忠信但当为己任，行藏终自有天知。",
      "深冬寒日能多少，已觉东风次第吹。"
    ]
  },
  {
    "id": "2e89e420167bd31db4f6968d8ed632cf",
    "title": "荔枝台",
    "authorName": "陈瓘",
    "authorId": "2e89e420167bd31dd1614ff2c7635bfd",
    "dynasty": "宋",
    "content": [
      "满眼春花百鸟肥，绛苞丹艳大累累。",
      "台前采掇谁堪赠，谱外声名世不知。",
      "颗小不堪妃子笑，味酸犹发少陵诗。",
      "高坟拱木今何在，此品轩昂独恨迟。"
    ]
  },
  {
    "id": "2e89e420167bd31dd19ce70a54069f01",
    "title": "寄友人",
    "authorName": "陈瓘",
    "authorId": "2e89e420167bd31dd1614ff2c7635bfd",
    "dynasty": "宋",
    "content": [
      "行人征辔路西东，霜叶翩翩舞乱红。",
      "晓色冥朦溪浸月，阴容黯澹马嘶风。",
      "浮生信若萍随浪，远意徒惊鸟在笼。",
      "万事欲穷须握手，尺书相问愧匆匆。"
    ]
  },
  {
    "id": "2e89e420167bd31d3ee2146c4990ce45",
    "title": "寄题黄及之谷神馆",
    "authorName": "陈瓘",
    "authorId": "2e89e420167bd31dd1614ff2c7635bfd",
    "dynasty": "宋",
    "content": [
      "昔日传闻构馆新，标名今已几经春。",
      "心安即是长生路，世乐无过自在身。",
      "虚室久扃闲岁月，白头不减旧精神。",
      "蓬莱未要香山客，且作潜溪百岁人。"
    ]
  },
  {
    "id": "2e89e420167bd31d4fcb113602539409",
    "title": "寄饶德操",
    "authorName": "陈瓘",
    "authorId": "2e89e420167bd31dd1614ff2c7635bfd",
    "dynasty": "宋",
    "content": [
      "旧时饶措大，今日壁头陀。",
      "为问安心法，禅儒较几何。"
    ]
  },
  {
    "id": "2e89e420167bd31d1d09e1a4f1fbe351",
    "title": "海山楼",
    "authorName": "陈瓘",
    "authorId": "2e89e420167bd31dd1614ff2c7635bfd",
    "dynasty": "宋",
    "content": [
      "胜事荒湮久，高城观阁宜。",
      "均劳青琐客，馀事海山诗。"
    ]
  },
  {
    "id": "2e89e420167bd31d4943b76894e0d04a",
    "title": "答瑞岩湛老",
    "authorName": "陈瓘",
    "authorId": "2e89e420167bd31dd1614ff2c7635bfd",
    "dynasty": "宋",
    "content": [
      "示我超然句，能令滞念开。",
      "盍移瑞岩刹，为我入城来。"
    ]
  },
  {
    "id": "2e89e420167bd31de87a0d92d5d1e1bc",
    "title": "代书简张天觉",
    "authorName": "陈瓘",
    "authorId": "2e89e420167bd31dd1614ff2c7635bfd",
    "dynasty": "宋",
    "content": [
      "辟谷非其道，谈空去自然。",
      "何如勋业地，无愧是神仙。"
    ]
  },
  {
    "id": "2e89e420167bd31dc357f71450a5447a",
    "title": "秀聚亭",
    "authorName": "陈瓘",
    "authorId": "2e89e420167bd31dd1614ff2c7635bfd",
    "dynasty": "宋",
    "content": [
      "晓色春风里，维舟一小亭。",
      "看山浑不倦，待得雪峰青。"
    ]
  },
  {
    "id": "2e89e420167bd31dcd87012084a7c59d",
    "title": "自合浦还清湘寄虚中弟",
    "authorName": "陈瓘",
    "authorId": "2e89e420167bd31dd1614ff2c7635bfd",
    "dynasty": "宋",
    "content": [
      "三年已绝生还望，一日天恩到海涯。",
      "路过清湘犹间阔，当时何不住长沙。"
    ]
  },
  {
    "id": "2e89e420167bd31dcd8701209f39b4e4",
    "title": "自合浦还清湘寄虚中弟",
    "authorName": "陈瓘",
    "authorId": "2e89e420167bd31dd1614ff2c7635bfd",
    "dynasty": "宋",
    "content": [
      "行彻天涯万里山，月明方照海珠还。",
      "瘴乡来往浑闲事，聊为清湘一破颜。"
    ]
  },
  {
    "id": "2e89e420167bd31dcd870120ce4e8222",
    "title": "自合浦还清湘寄虚中弟",
    "authorName": "陈瓘",
    "authorId": "2e89e420167bd31dd1614ff2c7635bfd",
    "dynasty": "宋",
    "content": [
      "曾近沧溟看飓风，波涛有尽海无穷。",
      "四年陈迹今何在，坐对湘云豁晚空。"
    ]
  },
  {
    "id": "2e89e420167bd31dcd87012029e7aff8",
    "title": "自合浦还清湘寄虚中弟",
    "authorName": "陈瓘",
    "authorId": "2e89e420167bd31dd1614ff2c7635bfd",
    "dynasty": "宋",
    "content": [
      "瘴海只将梅作雪，湘山今见麦为春。",
      "晴空有月当如旧，岭北山南总照人。"
    ]
  },
  {
    "id": "2e89e420167bd31debdcc38b7203c0ee",
    "title": "与全州崇宁断臂和尚",
    "authorName": "陈瓘",
    "authorId": "2e89e420167bd31dd1614ff2c7635bfd",
    "dynasty": "宋",
    "content": [
      "少年得髓几人知，想见当年断臂时。",
      "此是湘山大知识，衡门堪继会昌师。"
    ]
  },
  {
    "id": "2e89e420167bd31daf3ab79513890367",
    "title": "和刘太守十洲诗花屿",
    "authorName": "陈瓘",
    "authorId": "2e89e420167bd31dd1614ff2c7635bfd",
    "dynasty": "宋",
    "content": [
      "红紫商量欲满枝，持春觞豆好携持。",
      "便须载酒凌波去，底事黄堂独赋诗。"
    ]
  },
  {
    "id": "2e89e420167bd31d4a5f44f387d2115a",
    "title": "和刘太守十洲诗芳草洲",
    "authorName": "陈瓘",
    "authorId": "2e89e420167bd31dd1614ff2c7635bfd",
    "dynasty": "宋",
    "content": [
      "绿色映波千古恨，至今南浦两依依。",
      "我今又出江东去，多少行人宦未归。"
    ]
  },
  {
    "id": "2e89e420167bd31d9dbdd25768a9acaf",
    "title": "和刘太守十洲诗柳汀",
    "authorName": "陈瓘",
    "authorId": "2e89e420167bd31dd1614ff2c7635bfd",
    "dynasty": "宋",
    "content": [
      "密干参差笼月影，轻波荡漾蘸烟条。",
      "暑天要此清凉地，欲往何辞度小桥。"
    ]
  },
  {
    "id": "2e89e420167bd31d317ed979b9c9dc0d",
    "title": "和刘太守十洲诗竹屿",
    "authorName": "陈瓘",
    "authorId": "2e89e420167bd31dd1614ff2c7635bfd",
    "dynasty": "宋",
    "content": [
      "霜姿迥出红尘外，只有鹓雏傍水来。",
      "别岸若寻栖隐处，轩窗须为此君开。"
    ]
  },
  {
    "id": "2e89e420167bd31df82562671e777c5c",
    "title": "和刘太守十洲诗烟屿",
    "authorName": "陈瓘",
    "authorId": "2e89e420167bd31dd1614ff2c7635bfd",
    "dynasty": "宋",
    "content": [
      "霭霭纷纷缘底事，故来波上罩晴沙。",
      "莫教散入沧溟去，却恐能迷上汉槎。"
    ]
  },
  {
    "id": "2e89e420167bd31d0f8eafeaa303c52f",
    "title": "和刘太守十洲诗芙蓉洲",
    "authorName": "陈瓘",
    "authorId": "2e89e420167bd31dd1614ff2c7635bfd",
    "dynasty": "宋",
    "content": [
      "红云可觅无蜂去，渺渺寒波映晚芳。",
      "未必孤根能耐雪，且看秋艳已经霜。"
    ]
  },
  {
    "id": "2e89e420167bd31d7cfff21126b8981d",
    "title": "和刘太守十洲诗菊花洲",
    "authorName": "陈瓘",
    "authorId": "2e89e420167bd31dd1614ff2c7635bfd",
    "dynasty": "宋",
    "content": [
      "光景不留人易老，恨无羽翼出尘埃。",
      "世间那有飞升药，且傍汀洲采菊来。"
    ]
  },
  {
    "id": "2e89e420167bd31d75ba558f40babfb7",
    "title": "和刘太守十洲诗月岛",
    "authorName": "陈瓘",
    "authorId": "2e89e420167bd31dd1614ff2c7635bfd",
    "dynasty": "宋",
    "content": [
      "月明偏照海边洲，绿水回环漾素秋。",
      "斗转参横群动息，桂花零落遣谁收。"
    ]
  },
  {
    "id": "2e89e420167bd31d3bfe752ec19c2f59",
    "title": "和刘太守十洲诗雪汀",
    "authorName": "陈瓘",
    "authorId": "2e89e420167bd31dd1614ff2c7635bfd",
    "dynasty": "宋",
    "content": [
      "谁把平毡水上开，坐看飞絮扑琼台。",
      "酒豪耳热笙歌沸，应怪幽人此地来。"
    ]
  },
  {
    "id": "2e89e420167bd31deee73366b48805a5",
    "title": "和刘太守十洲诗松岛",
    "authorName": "陈瓘",
    "authorId": "2e89e420167bd31dd1614ff2c7635bfd",
    "dynasty": "宋",
    "content": [
      "影参岸柏童童绿，叶蔽汀兰澹澹香。",
      "斤斧不来人迹远，养成千尺势堂堂。"
    ]
  },
  {
    "id": "2e89e420167bd31d8fceb4dc5ab55ed7",
    "title": "寄觉范长沙",
    "authorName": "陈瓘",
    "authorId": "2e89e420167bd31dd1614ff2c7635bfd",
    "dynasty": "宋",
    "content": [
      "大士游方兴尽回，家山风月绝尘埃。",
      "杖头多少闲田地，挑取华严入岭来。"
    ]
  },
  {
    "id": "2e89e420167bd31d1e3d15b442b5a075",
    "title": "和江民表韵",
    "authorName": "陈瓘",
    "authorId": "2e89e420167bd31dd1614ff2c7635bfd",
    "dynasty": "宋",
    "content": [
      "传老东山水上浮，玄沙六月雪重裘。",
      "旧来消息今何在，千里桐江月满楼。"
    ]
  },
  {
    "id": "2e89e420167bd31de56c4754cbf68944",
    "title": "文饶自昌国以诗见寄次韵二首",
    "authorName": "陈瓘",
    "authorId": "2e89e420167bd31dd1614ff2c7635bfd",
    "dynasty": "宋",
    "content": [
      "百川滚滚到来休，此是人间第一流。",
      "鲸鬣为君翻骇浪，兰苕空自满汀洲。"
    ]
  },
  {
    "id": "2e89e420167bd31de56c4754cfaea138",
    "title": "文饶自昌国以诗见寄次韵二首",
    "authorName": "陈瓘",
    "authorId": "2e89e420167bd31dd1614ff2c7635bfd",
    "dynasty": "宋",
    "content": [
      "海邦渺渺知何在，风入高帆顷刻过。",
      "何似一樽湖上酒，月明安稳照寒波。"
    ]
  },
  {
    "id": "2e89e420167bd31df561fe21836be9cf",
    "title": "呈知府司封二十韵",
    "authorName": "陈瓘",
    "authorId": "2e89e420167bd31dd1614ff2c7635bfd",
    "dynasty": "宋",
    "content": [
      "锦帐含香士，高名压搢绅。",
      "南昌移皂盖，东颍憩朱轮。",
      "孝悌资延寿，耕桑赖信臣。",
      "优游千里治，谈笑六朝均。",
      "竟日庭无讼，期年俗已淳。",
      "休夸两岐秀，未若四时春。",
      "近远皆沾泽，施为固有神。",
      "欢讴连别壤，美绩播严宸。",
      "夙慕冰壶洁，终期骥足伸。",
      "燕闲成吏隐，萧洒得湖滨。",
      "烟柳笼亭槛，云波荡钓纶。",
      "微风牵藻荇，小棹送鲈莼。",
      "缪作堂中客，惭陪席上珍。",
      "开樽宁草草，延语每谆谆。",
      "龌龊才非异，吹嘘意独亲。",
      "摘鞍方邂逅，揽辔又逡巡。",
      "丽巧裁新咏，缄题及鄙人。",
      "曹刘风自古，李杜格殊伦。",
      "拜赐欣愉甚，临分感叹频。",
      "悠悠京国路，重染满衣尘。"
    ]
  },
  {
    "id": "2e89e420167bd31ddc560f58757d68fc",
    "title": "了斋自警六首",
    "authorName": "陈瓘",
    "authorId": "2e89e420167bd31dd1614ff2c7635bfd",
    "dynasty": "宋",
    "content": [
      "本无一字尧夫易，八十一篇扬子玄。",
      "今古是非那复辨，仲尼尤不废韦编。"
    ]
  },
  {
    "id": "2e89e420167bd31ddc560f5809460932",
    "title": "了斋自警六首",
    "authorName": "陈瓘",
    "authorId": "2e89e420167bd31dd1614ff2c7635bfd",
    "dynasty": "宋",
    "content": [
      "文书难写伏羲书，字外成篇始见渠。",
      "赐也能分可不可，一瓢居士只如愚。"
    ]
  },
  {
    "id": "2e89e420167bd31ddc560f58991de770",
    "title": "了斋自警六首",
    "authorName": "陈瓘",
    "authorId": "2e89e420167bd31dd1614ff2c7635bfd",
    "dynasty": "宋",
    "content": [
      "过时不易始为难，执处那知是变迁。",
      "度尽千山无鸟迹，不劳传语报平安。"
    ]
  },
  {
    "id": "2e89e420167bd31ddc560f58eea85a7f",
    "title": "了斋自警六首",
    "authorName": "陈瓘",
    "authorId": "2e89e420167bd31dd1614ff2c7635bfd",
    "dynasty": "宋",
    "content": [
      "手在何忧弓力强，巧穷那得必穿杨。",
      "太和有味人人饮，谁识醒时是醉乡。"
    ]
  },
  {
    "id": "2e89e420167bd31ddc560f5808171f50",
    "title": "了斋自警六首",
    "authorName": "陈瓘",
    "authorId": "2e89e420167bd31dd1614ff2c7635bfd",
    "dynasty": "宋",
    "content": [
      "仲由行行终身诵，师也堂堂带上书。",
      "五柳却能知此意，无弦琴上赋归与。"
    ]
  },
  {
    "id": "2e89e420167bd31ddc560f58034a84ed",
    "title": "了斋自警六首",
    "authorName": "陈瓘",
    "authorId": "2e89e420167bd31dd1614ff2c7635bfd",
    "dynasty": "宋",
    "content": [
      "只说为山不说休，山成日夜水横流。",
      "惜哉覆篑成迷复，只欠当初一掉头。"
    ]
  },
  {
    "id": "2e89e420167bd31de5a2a615be3abf5c",
    "title": "接花",
    "authorName": "陈瓘",
    "authorId": "2e89e420167bd31dd1614ff2c7635bfd",
    "dynasty": "宋",
    "content": [
      "色红可使紫，叶单可使千。",
      "花小可使大，子少可使繁。",
      "天赋有定质，我力能使迁。",
      "自矜接花手，可夺造化权。",
      "众闻悉惊诧，遣我屡叹吁。",
      "用智固巧矣，天时可易欤。",
      "我欲春采菊，我欲冬赏桃。",
      "汝不能栽接，汝巧亦徒劳。",
      "雨露草必生，雪霜松不死。",
      "不死有本性，必生亦时尔。",
      "汝之所变易，是亦时所为。",
      "时乎不可违，何物不随时。"
    ]
  },
  {
    "id": "2e89e420167bd31d5f5e6579149a16d8",
    "title": "歙砚诗",
    "authorName": "陈瓘",
    "authorId": "2e89e420167bd31dd1614ff2c7635bfd",
    "dynasty": "宋",
    "content": [
      "歙溪澄湛千寻碧，中有崎嵚万年石。",
      "腰粗入水始能凿，一砚价直千金璧。",
      "轻丝腻色恍莫分，熟视微见青罗纹。",
      "乃知金线鸲鹆眼，如玉有瑕安足论。"
    ]
  },
  {
    "id": "2e89e420167bd31de0dfc9a3a2df549b",
    "title": "秦君亭",
    "authorName": "陈瓘",
    "authorId": "2e89e420167bd31dd1614ff2c7635bfd",
    "dynasty": "宋",
    "content": [
      "世梗贤路塞，达人识穷通。",
      "欃枪天宝末，士路如飘蓬。",
      "聘君当此时，卷迹云霞中。",
      "能令千载后，叹息诗人穷。"
    ]
  },
  {
    "id": "2e89e420167bd31d8461eadbb3b3a43c",
    "title": "瑞泉庵",
    "authorName": "陈瓘",
    "authorId": "2e89e420167bd31dd1614ff2c7635bfd",
    "dynasty": "宋",
    "content": [
      "飞栋逼天象，疏棂逗岩烟。",
      "烹茶引高士，汲此石罅泉。",
      "泉深不盈尺，润物无颇偏。",
      "百川有盈涸，是坎常泓然。"
    ]
  },
  {
    "id": "2e89e420167bd31d451160c3900ac947",
    "title": "送致政郏丈赴张杭州西湖之约",
    "authorName": "陈瓘",
    "authorId": "2e89e420167bd31dd1614ff2c7635bfd",
    "dynasty": "宋",
    "content": [
      "丈人八十身尤健，心似闲云恣舒卷。",
      "故人邀作武林游，拿舟不道江湖远。",
      "澄波万顷冲融间，尘埃洗尽光阴闲。",
      "登临不倦谢太傅，好与共寻窗外山。",
      "梵刹琳宫绕飞阁，霭色岚光日参错。",
      "遥岑并入眼中来，却爱清秋有摇落。",
      "酒价在逐秋风高，一倒百壶诗正豪。",
      "潮落潮生几人老，我独世累如鸿毛。",
      "兴来即是烟波客，兴尽欲归归便得。",
      "疏巾藜杖日相随，不许征途有南北。",
      "天南天北屡经过，不独丈人清兴多。",
      "欲棹小舟同一醉，手边朱墨奈忙何。"
    ]
  },
  {
    "id": "2e89e420167bd31d050a541024fde4e8",
    "title": "庐山诗二首",
    "authorName": "陈瓘",
    "authorId": "2e89e420167bd31dd1614ff2c7635bfd",
    "dynasty": "宋",
    "content": [
      "庐山俯长江，秀色摩青天。",
      "招提选胜地，好景相属连。",
      "东林最幽旷，殿阁含飞烟。",
      "馨香满天下，无如远公莲。",
      "社客方散后，零落七百年。",
      "之人远同调，绿绮非丝弦。",
      "不可倾耳授，但许心相传。",
      "迷津苦难渡，人以师为船。",
      "法鼓忽雷震，此事非偶然。",
      "何时穿蜡屐，问法浮云边。"
    ]
  },
  {
    "id": "2e89e420167bd31d050a54107d940074",
    "title": "庐山诗二首",
    "authorName": "陈瓘",
    "authorId": "2e89e420167bd31dd1614ff2c7635bfd",
    "dynasty": "宋",
    "content": [
      "庐山景何如，胜迹多已古。",
      "水石相回旋，天地巧排布。",
      "我本天涯人，未知有庐阜。",
      "恨不早经过，西征一何暮。",
      "香炉在何许，缥缈凌高空。",
      "却入白莲沼，令人思远公。",
      "高岩草堂在，吏隐居其中。",
      "至今三尺童，犹能话白公。",
      "可想不可见，山色空重重。",
      "水流来何远，所过生苔藓。",
      "自古垂飞帘，至今不能卷。",
      "此外犹足观，足力已困竭。",
      "僧居本静闲，群鸟争啭舌。",
      "恰欲高枕眠，魂梦恐遭聒。",
      "知是乘雨来，山路泥滑滑。",
      "阴云犹未收，明朝又西发。"
    ]
  },
  {
    "id": "2e89e420167bd31d8c110479f72e374f",
    "title": "颂",
    "authorName": "陈瓘",
    "authorId": "2e89e420167bd31dd1614ff2c7635bfd",
    "dynasty": "宋",
    "content": [
      "静坐一川微雨，未辨雷音起处。",
      "夜深风作轻寒，清晓月明归去。"
    ]
  },
  {
    "id": "2e89e420167e7cfdfaf23d5bd2d7322e",
    "title": "灵栖岩",
    "authorName": "宋蒙",
    "authorId": "2e89e420167e7cfdd1457b72d1457b72",
    "dynasty": "宋",
    "content": [
      "巀巀嶪嶪山如簇，磊磊落落石如屋。",
      "上有绿树之阴阴，下有寒溜之涔涔。",
      "通天有窦十馀丈，游子扪萝来复往。",
      "是中端合巢神仙，桃花流水何杳然。",
      "我来正值春风暮，似笑贤劳又还去。",
      "准拟酾酒聊从容，对此坐想飞来峰。"
    ]
  },
  {
    "id": "2e89e4201682268df762341ad0b4c867",
    "title": "留题吴氏园",
    "authorName": "何渷",
    "authorId": "2e89e4201682268dd1457b72d1457b72",
    "dynasty": "宋",
    "content": [
      "傍晚秋晖静，穿松石路微。",
      "山川起幽兴，杖屦款高扉。",
      "白首偶成趣，素怀欣未违。",
      "故园今草棘，飘泊几时归。"
    ]
  },
  {
    "id": "2e89e420168a75a55d3f821fab0da7ea",
    "title": "和晦庵斋居闻磬韵",
    "authorName": "郑可学",
    "authorId": "2e89e420168a75a545f31d16a0161022",
    "dynasty": "宋",
    "content": [
      "纤月照幽林，秋气一何爽。",
      "散步豁烦襟，旷然息群想。",
      "忽闻玉磬里，泠泠送清响。",
      "顿令尘虑空，颇觉道心长。"
    ]
  },
  {
    "id": "2e89e420168dba0b2d3ad6181e0f3371",
    "title": "留京",
    "authorName": "刘辰翁",
    "authorId": "2e89e420168dba0be034fb6b286674e3",
    "dynasty": "宋",
    "content": [
      "远梦孤难到，凭高烟景微。",
      "重留山仆怨，数别里人稀。",
      "病用寒衣尽，书无定日归。",
      "十年行役事，俯首辄歔欷。"
    ]
  },
  {
    "id": "2e89e420168dba0b8c514adbe9747010",
    "title": "挽刘明国",
    "authorName": "刘辰翁",
    "authorId": "2e89e420168dba0be034fb6b286674e3",
    "dynasty": "宋",
    "content": [
      "浮邱成一梦，如此哭斯人。",
      "宇宙真如醉，风霆若有神。",
      "涅槃空万劫，悬解总微尘。",
      "有子承千载，堂堂麟笔新。"
    ]
  },
  {
    "id": "2e89e420168dba0b07407e5365d67caf",
    "title": "题永兴寺双罗汉树",
    "authorName": "刘辰翁",
    "authorId": "2e89e420168dba0be034fb6b286674e3",
    "dynasty": "宋",
    "content": [
      "胜游重过日，双鬓已如秋。",
      "古树连云干，苍枝傍日浮。",
      "阴垂先代影，僧似六朝幽。",
      "翠藓横铺地，相贪竟日留。"
    ]
  },
  {
    "id": "2e89e420168dba0bd658390c9c745609",
    "title": "龙雾洲雪",
    "authorName": "刘辰翁",
    "authorId": "2e89e420168dba0be034fb6b286674e3",
    "dynasty": "宋",
    "content": [
      "此处几人行，隔波摇暮晴。",
      "洲回江似玦，山远雪如城。",
      "离合看双橹，荒寒又一程。",
      "今年梅未醉，最觉别来轻。"
    ]
  },
  {
    "id": "2e89e420168dba0bb6ec232223ec9a36",
    "title": "夜雨",
    "authorName": "刘辰翁",
    "authorId": "2e89e420168dba0be034fb6b286674e3",
    "dynasty": "宋",
    "content": [
      "夜半起雷车，天门报晓衙。",
      "何消如此雨，又有未开花。",
      "绣被人中酒，茅檐客梦家。",
      "一晴天地阔，稽首见重华。"
    ]
  },
  {
    "id": "2e89e420168dba0bdd66f323ec54fba7",
    "title": "钱秀才要社日呈汉宰诗书以予之钱以长句为谢饶秀才又用社日韵作诗见投因用韵并答二君",
    "authorName": "刘辰翁",
    "authorId": "2e89e420168dba0be034fb6b286674e3",
    "dynasty": "宋",
    "content": [
      "知津积雨坡云尔，故并涪翁快阁晴。",
      "投赠更欣佳士识，眵昏宁待好山明。",
      "浩然放逐缘多病，东野穷愁坐不平。",
      "万岁千秋有何得，一杯断勿换浮名。"
    ]
  },
  {
    "id": "2e89e420168dba0b412f8222442b1996",
    "title": "馀兴",
    "authorName": "刘辰翁",
    "authorId": "2e89e420168dba0be034fb6b286674e3",
    "dynasty": "宋",
    "content": [
      "江国迟归二十年，十年两系峡江船。",
      "身如梅子半晴雨，路入柳花相后先。",
      "堠短堠长春系马，江南江北夜闻鹃。",
      "人生老大空无用，寄语群儿早着鞭。"
    ]
  },
  {
    "id": "2e89e420168dba0bef426a7d569c0764",
    "title": "重阳",
    "authorName": "刘辰翁",
    "authorId": "2e89e420168dba0be034fb6b286674e3",
    "dynasty": "宋",
    "content": [
      "风流九日胜前期，谁把茱萸压桂枝。",
      "天地尽从骚国老，风烟何似蒋陵时。",
      "故人四海知谁健，白发黄花总奈吹。",
      "满座衣冠陈迹远，明年复忆去年诗。"
    ]
  },
  {
    "id": "2e89e420168dba0b83588304561d36c8",
    "title": "寿段知事",
    "authorName": "刘辰翁",
    "authorId": "2e89e420168dba0be034fb6b286674e3",
    "dynasty": "宋",
    "content": [
      "晓立斓斑拜二亲，拥门贺客半诗人。",
      "月三十斛菊花水，秋八千年椿树春。",
      "每有传闻须说项，明当召入定留恂。",
      "南来北去多陈迹，惟有声名日日新。"
    ]
  },
  {
    "id": "2e89e420168dba0b985db4558e58c512",
    "title": "寿城山六十五",
    "authorName": "刘辰翁",
    "authorId": "2e89e420168dba0be034fb6b286674e3",
    "dynasty": "宋",
    "content": [
      "留得八千唐刺史，看成百亿宰官身。",
      "不争一月大小闰，犹是两朝耆俊人。",
      "今岁两翻初度日，明年三十六宫春。",
      "近来化得乡君子，为报麻姑不更尘。"
    ]
  },
  {
    "id": "2e89e420168dba0b4d976e5c7d41fa45",
    "title": "寿周耐轩府尹",
    "authorName": "刘辰翁",
    "authorId": "2e89e420168dba0be034fb6b286674e3",
    "dynasty": "宋",
    "content": [
      "去日江南梅未花，归来芳草涨天涯。",
      "驰驱斥堠八千里，梦寐青原十万家。",
      "白叟倚门清燕寝，黄童骑马学胡笳。",
      "八陵尽是燕京路，想为孤楸讯暮鸦。"
    ]
  },
  {
    "id": "2e89e420168dba0bce5cb183ee7b869f",
    "title": "寿王按察",
    "authorName": "刘辰翁",
    "authorId": "2e89e420168dba0be034fb6b286674e3",
    "dynasty": "宋",
    "content": [
      "试手东南第一杯，江南知己是寒梅。",
      "山中四老衣冠起，野外诸生俎豆开。",
      "天运又从今日始，江空如见古翁来。",
      "清平笑语皆文物，早起书云认鲁台。"
    ]
  },
  {
    "id": "2e89e420168dba0bdd7e30f5b9217a9e",
    "title": "周耐溪见访",
    "authorName": "刘辰翁",
    "authorId": "2e89e420168dba0be034fb6b286674e3",
    "dynasty": "宋",
    "content": [
      "麦径萦纡缩寄蜗，传呼惊倒望前牙。",
      "能忘特进群公表，来访寻常百姓家。",
      "草市波喧腾骑竹，柴门路隘簇鞍花。",
      "屏窥不信雌同甲，为倍高明两鬓萧。"
    ]
  },
  {
    "id": "2e89e420168dba0b83185a02f9e496b3",
    "title": "清明日偶成",
    "authorName": "刘辰翁",
    "authorId": "2e89e420168dba0be034fb6b286674e3",
    "dynasty": "宋",
    "content": [
      "海日高高天欲斜，断桥无复听呕哑。",
      "墓中酩酊已千载，陌上清明有几家。",
      "已老愈疏惟酒盏，更晴相觅是梅花。",
      "年年春怨深如昨，莫把无涯恨有涯。"
    ]
  },
  {
    "id": "2e89e420168dba0b1522f78eae7ae3d3",
    "title": "谢客起早自嘲",
    "authorName": "刘辰翁",
    "authorId": "2e89e420168dba0be034fb6b286674e3",
    "dynasty": "宋",
    "content": [
      "笔起春如海，辞穷客到家。",
      "敲门嗔不应，只是隔梅花。"
    ]
  },
  {
    "id": "2e89e420168dba0b5417116a3c09bf48",
    "title": "戏题",
    "authorName": "刘辰翁",
    "authorId": "2e89e420168dba0be034fb6b286674e3",
    "dynasty": "宋",
    "content": [
      "无人知坦腹，水影半帘苔。",
      "惊谓青虫堕，垂丝忽上来。"
    ]
  },
  {
    "id": "2e89e420168dba0bedcdcdb998f8e346",
    "title": "题墨竹长卷与汪遂良",
    "authorName": "刘辰翁",
    "authorId": "2e89e420168dba0be034fb6b286674e3",
    "dynasty": "宋",
    "content": [
      "摩诃池上龙千年，化为匹练横曳烟。",
      "拔石数茎冲苍天，我见其面何必全。"
    ]
  },
  {
    "id": "2e89e420168dba0b82926713327831dc",
    "title": "许练师携手求题",
    "authorName": "刘辰翁",
    "authorId": "2e89e420168dba0be034fb6b286674e3",
    "dynasty": "宋",
    "content": [
      "养就金童姹女精，松风萝月寄闲情。",
      "广寒桂树商飙起，咫尺浮黎白玉京。"
    ]
  },
  {
    "id": "2e89e420168dba0b800eb156a3ddd230",
    "title": "寿王太守",
    "authorName": "刘辰翁",
    "authorId": "2e89e420168dba0be034fb6b286674e3",
    "dynasty": "宋",
    "content": [
      "鳞鳞鸳瓦试新霜，斗帐寒轻夜漏长。",
      "天上玉麟来瑞世，梦馀奎壁灿星光。"
    ]
  },
  {
    "id": "2e89e420168dba0b800eb15602793d8f",
    "title": "寿王太守",
    "authorName": "刘辰翁",
    "authorId": "2e89e420168dba0be034fb6b286674e3",
    "dynasty": "宋",
    "content": [
      "韵华瑞籥应黄钟，六叶阶蓂舞舜风。",
      "袖有西山童子药，清霜夜映玉颜红。"
    ]
  },
  {
    "id": "2e89e420168dba0b800eb156a9cf6c95",
    "title": "寿王太守",
    "authorName": "刘辰翁",
    "authorId": "2e89e420168dba0be034fb6b286674e3",
    "dynasty": "宋",
    "content": [
      "龙飞天子禹汤明，收拾英才共太平。",
      "寄语吴兴贤太守，亟将霖雨济苍生。"
    ]
  },
  {
    "id": "2e89e420168dba0b800eb1569a324b55",
    "title": "寿王太守",
    "authorName": "刘辰翁",
    "authorId": "2e89e420168dba0be034fb6b286674e3",
    "dynasty": "宋",
    "content": [
      "八千秋与八千春，此语繇来未识真。",
      "曾共麻姑擗麟脯，笑看沧海几扬尘。"
    ]
  },
  {
    "id": "2e89e420168dba0b800eb156f022ccc2",
    "title": "寿王太守",
    "authorName": "刘辰翁",
    "authorId": "2e89e420168dba0be034fb6b286674e3",
    "dynasty": "宋",
    "content": [
      "月中桂斫夜琅琅，捣就琼花绝粒方。",
      "繇是蟾宫折云路，愿持云粉荐霞觞。"
    ]
  },
  {
    "id": "2e89e420168dba0b1887adb6663a2353",
    "title": "题宣和双蟹图卷",
    "authorName": "刘辰翁",
    "authorId": "2e89e420168dba0be034fb6b286674e3",
    "dynasty": "宋",
    "content": [
      "讲馀机暇谏书空，艮岳江湖入眼中。",
      "郭索能令天一笑，画图何必面春风。"
    ]
  },
  {
    "id": "2e89e420168dba0b458ac1c2d54f3147",
    "title": "春晴",
    "authorName": "刘辰翁",
    "authorId": "2e89e420168dba0be034fb6b286674e3",
    "dynasty": "宋",
    "content": [
      "江柳长天草色齐，新晴何物不芳菲。",
      "无因化作千蝴蝶，西蜀东吴款款归。"
    ]
  },
  {
    "id": "2e89e420168dba0b458ac1c2ce0b3620",
    "title": "春晴",
    "authorName": "刘辰翁",
    "authorId": "2e89e420168dba0be034fb6b286674e3",
    "dynasty": "宋",
    "content": [
      "新燕池塘绿雨肥，初晴未暖日光微。",
      "角巾犹带花梢湿，才倚阑干见絮飞。"
    ]
  },
  {
    "id": "2e89e420168dba0b69425008c1b277e9",
    "title": "探梅四绝",
    "authorName": "刘辰翁",
    "authorId": "2e89e420168dba0be034fb6b286674e3",
    "dynasty": "宋",
    "content": [
      "江天欲雪未雪时，绝江探梅驴倒骑。",
      "空中著我方成画，乱后逢花且赋诗。"
    ]
  },
  {
    "id": "2e89e420168dba0b69425008b37f1bcc",
    "title": "探梅四绝",
    "authorName": "刘辰翁",
    "authorId": "2e89e420168dba0be034fb6b286674e3",
    "dynasty": "宋",
    "content": [
      "钧天远远月斜斜，归客迢遥未到家。",
      "一色白云天似雪，和衣和雪宿梅花。"
    ]
  },
  {
    "id": "2e89e420168dba0b6942500867864f8f",
    "title": "探梅四绝",
    "authorName": "刘辰翁",
    "authorId": "2e89e420168dba0be034fb6b286674e3",
    "dynasty": "宋",
    "content": [
      "后五百年无放翁，狂歌醉舞与谁同。",
      "渔人入得桃花洞，犹有梅花路未通。"
    ]
  },
  {
    "id": "2e89e420168dba0b694250081812bdb5",
    "title": "探梅四绝",
    "authorName": "刘辰翁",
    "authorId": "2e89e420168dba0be034fb6b286674e3",
    "dynasty": "宋",
    "content": [
      "冷蕊何心识老逋，芳名从此落西湖。",
      "风霜未改幽坚操，弟立花前讳玉奴。"
    ]
  },
  {
    "id": "2e89e420168dba0b20a31701cbc035b9",
    "title": "春景花蕊上蜂须",
    "authorName": "刘辰翁",
    "authorId": "2e89e420168dba0be034fb6b286674e3",
    "dynasty": "宋",
    "content": [
      "扰扰课生涯，蜂脾若似家。",
      "看来须上蕊，餐尽眼前花。",
      "百卉如修贡，千门总酿葩。",
      "露香沾掩冉，风絮入槎牙。",
      "饮砚偷玄去，沿簪着鬓斜。",
      "粉痕惊坠处，远趁上番衙。"
    ]
  },
  {
    "id": "2e89e420168dba0b6a5558de8cb0df57",
    "title": "春景柳塘春水漫",
    "authorName": "刘辰翁",
    "authorId": "2e89e420168dba0be034fb6b286674e3",
    "dynasty": "宋",
    "content": [
      "柳外澹烟光，芊绵去路长。",
      "风花随世界，春水漫池塘。",
      "手种青青许，堤回曲曲香。",
      "绿犹深旧雨，流不动斜阳。",
      "濠上知鱼乐，桥边看燕忙。",
      "栏干风起晚，人影皱罗裳。"
    ]
  },
  {
    "id": "2e89e420168dba0b5dc7eeeae75b2b67",
    "title": "春景春来常",
    "authorName": "刘辰翁",
    "authorId": "2e89e420168dba0be034fb6b286674e3",
    "dynasty": "宋",
    "content": [
      "世事欢娱梦，芳心老未灰。",
      "每常须起早，岂独为春来。",
      "自与韶光约，长应倒载回。",
      "久无朝马动，漫道晓鸦催。",
      "秧事侵晨理，花期昨夜开。",
      "误令圯上者，见谓有心哉。"
    ]
  },
  {
    "id": "2e89e420168dba0ba3958b542a9663ac",
    "title": "春景杖藜入春泥",
    "authorName": "刘辰翁",
    "authorId": "2e89e420168dba0be034fb6b286674e3",
    "dynasty": "宋",
    "content": [
      "步出浣花溪，儿童识杖藜。",
      "逝将随晚景，独自入春泥。",
      "九节闲堪爱，百钱相与携。",
      "行从竹鸡里，径到子规西。",
      "屐弊犹须蜡，壶倾可得提。",
      "暮归惊倒载，笑倒白铜鞮。"
    ]
  },
  {
    "id": "2e89e420168dba0bdad24dadc6b60420",
    "title": "春景春草步步绿",
    "authorName": "刘辰翁",
    "authorId": "2e89e420168dba0be034fb6b286674e3",
    "dynasty": "宋",
    "content": [
      "何苦怀芳草，无情绿又新。",
      "年年生古道，步步是青春。",
      "愁碧连分袂，飞红堕舞茵。",
      "一筇当秀野，万里亦随人。",
      "莽苍成芜楚，烟绵又入秦。",
      "长安红紫陌，罗袜已生尘。"
    ]
  },
  {
    "id": "2e89e420168dba0bc7e8fbdc42aff743",
    "title": "春景绝域改春华",
    "authorName": "刘辰翁",
    "authorId": "2e89e420168dba0be034fb6b286674e3",
    "dynasty": "宋",
    "content": [
      "绝域何堪久，悠悠日又斜。",
      "未能辞客况，更自改春华。",
      "故国三千里，荒春八九家。",
      "一声幽谷鸟，满眼故园花。",
      "渐暖回归雁，馀寒倚暮鸦。",
      "陌头看过客，歌吹拥毡车。"
    ]
  },
  {
    "id": "2e89e420168dba0bc7e8fbdc73ef1606",
    "title": "春景绝域改春华",
    "authorName": "刘辰翁",
    "authorId": "2e89e420168dba0be034fb6b286674e3",
    "dynasty": "宋",
    "content": [
      "绝域魂堪断，风烟不可遮。",
      "至今疑梦事，举目改春华。",
      "此处吾为客，何言国与家。",
      "尚存他日泪，又看一年花。",
      "谷口迁莺语，都城御柳斜。",
      "茫茫皆汉土，无地种秦瓜。"
    ]
  },
  {
    "id": "2e89e420168dba0b5611817de0e12c80",
    "title": "春景寒食月明雨",
    "authorName": "刘辰翁",
    "authorId": "2e89e420168dba0be034fb6b286674e3",
    "dynasty": "宋",
    "content": [
      "寒食娱清夜，飞红已满城。",
      "日悬春又暮，月是雨中明。",
      "汉苑传新烛，鄜州忆故京。",
      "柳梢眉黯黮，花上泪纵横。",
      "人立斜河澹，晨占上冢晴。",
      "绵田烟泣露，天老岂无情。"
    ]
  },
  {
    "id": "2e89e420168dba0beaa598b20ac46cee",
    "title": "春景落花香满泥",
    "authorName": "刘辰翁",
    "authorId": "2e89e420168dba0be034fb6b286674e3",
    "dynasty": "宋",
    "content": [
      "春去如流水，落花忙又忙。",
      "晴泥空满眼，陈迹尚馀香。",
      "无计留枝上，愁人香路旁。",
      "雨馀金谷土，风动马嵬囊。",
      "拾翠遗鸿爪，飞红入燕梁。",
      "遥怜妆堕马，寸步断人肠。"
    ]
  },
  {
    "id": "2e89e420168dba0beaa598b27012ed3e",
    "title": "春景落花香满泥",
    "authorName": "刘辰翁",
    "authorId": "2e89e420168dba0be034fb6b286674e3",
    "dynasty": "宋",
    "content": [
      "花落秦虞兮，纷纷东复西。",
      "举头无霁日，满地是香泥。",
      "红雨愁如海，絮风飘上堤。",
      "和成文杏垒，软衬锦鞯蹄。",
      "妙舞惊飞燕，醉归扶竹鸡。",
      "谁家采桑女，陌上自相携。"
    ]
  },
  {
    "id": "2e89e420168dba0b9176bdc0af4bbb37",
    "title": "春景空院落花深",
    "authorName": "刘辰翁",
    "authorId": "2e89e420168dba0be034fb6b286674e3",
    "dynasty": "宋",
    "content": [
      "绿沈空院雨，依约旧谁家。",
      "已废惟芳草，尤深是落花。",
      "阴阴迷燕垒，籍籍失蜂衙。",
      "数点埋香玉，千枝委雪沙。",
      "楼残金谷障，路合玉钩斜。",
      "唤醒弓弯舞，天风即海涯。"
    ]
  },
  {
    "id": "2e89e420168dba0b0423eac70a83fd30",
    "title": "春景林花扫更落",
    "authorName": "刘辰翁",
    "authorId": "2e89e420168dba0be034fb6b286674e3",
    "dynasty": "宋",
    "content": [
      "花外愁如海，持觞为扫林。",
      "犹深犹可惜，更落更难禁。",
      "片片春将尽，三三径莫寻。",
      "青苔才列席，红雨又沾襟。",
      "不是乘风去，应如立雪深。",
      "柳绵欺我老，旋拂遍能侵。"
    ]
  },
  {
    "id": "2e89e420168dba0ba3107416d43bd3d1",
    "title": "春景棋声花院闭",
    "authorName": "刘辰翁",
    "authorId": "2e89e420168dba0be034fb6b286674e3",
    "dynasty": "宋",
    "content": [
      "棋声何处起，满院寂无哗。",
      "门闭鸡鸣午，庭空蝶绕花。",
      "静中时落子，高处欲惊鸦。",
      "枸杞篱根吠，棠梨屋角斜。",
      "客迷柯下路，人在橘中家。",
      "此乐商山似，休争着数差。"
    ]
  },
  {
    "id": "2e89e420168dba0b1cfd0bf5c5d28756",
    "title": "春景禅房花木深",
    "authorName": "刘辰翁",
    "authorId": "2e89e420168dba0be034fb6b286674e3",
    "dynasty": "宋",
    "content": [
      "此处少人迹，禅房深客心。",
      "殿廊常寂寂，花木自深深。",
      "面壁看红影，蒲团对绿阴。",
      "定回蜂欲逗，香在蝶难寻。",
      "棋电惊青子，茶烟出半林。",
      "客来参话久，隔屋听鸣禽。"
    ]
  },
  {
    "id": "2e89e420168dba0bed7ecf7c71e4c86d",
    "title": "春景新火起新烟",
    "authorName": "刘辰翁",
    "authorId": "2e89e420168dba0be034fb6b286674e3",
    "dynasty": "宋",
    "content": [
      "风雨暗绵田，春愁百五天。",
      "故人成故俗，新火起新烟。",
      "自用青枫后，何如墨突前。",
      "人间寒食改，天上蜡薪传。",
      "当户三星出，齐州九点连。",
      "人心思汉德，犹望死灰然。"
    ]
  },
  {
    "id": "2e89e420168dba0b5d68c62ef7a72330",
    "title": "春景汉宫传蜡烛",
    "authorName": "刘辰翁",
    "authorId": "2e89e420168dba0be034fb6b286674e3",
    "dynasty": "宋",
    "content": [
      "寒食谁家烛，红香蜡更鲜。",
      "晶荧侯邸盛，日暮汉宫传。",
      "永巷花同闭，长门柳又眠。",
      "人间金谷火，天上蜜脾烟。",
      "食客三千履，皇恩四百年。",
      "回思诸葛井，流涕阵图边。"
    ]
  },
  {
    "id": "2e89e420168dba0b9f374f320c517d55",
    "title": "春景寒食四邻清",
    "authorName": "刘辰翁",
    "authorId": "2e89e420168dba0be034fb6b286674e3",
    "dynasty": "宋",
    "content": [
      "寒食掩柴荆，春郊无意行。",
      "极知三日近，并觉四邻清。",
      "绿暗鸦衔纸，晴明笛卖饧。",
      "朱陈前社远，王谢断烟横。",
      "鹤表怜城冢，鲭盘冷客卿。",
      "昭丘茅屋破，千载见人情。"
    ]
  },
  {
    "id": "2e89e420168dba0b05101a3567df17fb",
    "title": "春景寒食少天色",
    "authorName": "刘辰翁",
    "authorId": "2e89e420168dba0be034fb6b286674e3",
    "dynasty": "宋",
    "content": [
      "风雨待晴难，人间熟食盘。",
      "从来天色少，偏向暮春寒。",
      "宫女斜偏冷，家人火自钻。",
      "烟光笼彩索，云影压栏干。",
      "村落花如纸，风流絮作团。",
      "不能韦杜曲，见月忆长安。"
    ]
  },
  {
    "id": "2e89e420168dba0b7dd24cd7281afd3e",
    "title": "春景马上逢寒食",
    "authorName": "刘辰翁",
    "authorId": "2e89e420168dba0be034fb6b286674e3",
    "dynasty": "宋",
    "content": [
      "寒食古来同，乡关隔万重。",
      "天涯俱是恨，马上又相逢。",
      "雨雪皋兰道，弓刀苜蓿峰。",
      "满城看插柳，分路入浇松。",
      "绣岭开门日，鄜州陷贼踪。",
      "年年闻改火，双泪下龙钟。"
    ]
  },
  {
    "id": "2e89e420168dba0bad9e8097c66719f5",
    "title": "春景墦间",
    "authorName": "刘辰翁",
    "authorId": "2e89e420168dba0be034fb6b286674e3",
    "dynasty": "宋",
    "content": [
      "寒食应无见，携樽炙更燔。",
      "墦间迷旧陌，陌上乞吾墦。",
      "麟卧新华表，鸦啼古墓门。",
      "施施东郭客，处处乐游原。",
      "冷眼看鹅炙，传家自瓦盆。",
      "若敖无麦饭，过者更销魂。"
    ]
  },
  {
    "id": "2e89e420168dba0be3b767b25d706e46",
    "title": "春景介山",
    "authorName": "刘辰翁",
    "authorId": "2e89e420168dba0be034fb6b286674e3",
    "dynasty": "宋",
    "content": [
      "念旧情何及，逃虚理不还。",
      "不因求介子，安识是何山。",
      "公子何恩怨，羁臣自险艰。",
      "巅崖苍莽外，烟雨有亡间。",
      "就使身豺虎，宁当火蒯菅。",
      "年年寒食雨，天亦为潺湲。"
    ]
  }
]