[
  {
    "id": "2e89e42048410510e6e8ce14922f2edb",
    "title": "咏菊",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "依倚西风不自持，葳蕤羽葆杂金规。",
      "繁开不负朝阳色，独步非关昊帝私。",
      "把酒可能追靖节，掇苗终欲慕天随。",
      "春红过尽聊经眼，赖有芬菲慰所思。"
    ]
  },
  {
    "id": "2e89e42048410510723803738ea26820",
    "title": "题止戈堂二首",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "此老胸中百万军，暂劳试手犬羊群。",
      "山头不复望廷尉，柱后何须用惠文。",
      "解带为城聊戏剧，卖刀买犊便耕耘。",
      "三山胜处开华屋，千载人传旧使君。"
    ]
  },
  {
    "id": "2e89e4204841051072380373bdd6b52c",
    "title": "题止戈堂二首",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "千里闽山驿骑飞，天书趣解海边围。",
      "异军方逐苍头起，元帅徐将白羽挥。",
      "翻就铙歌春举酒，收还烽火夜开扉。",
      "向来万事关兵气，却作风光坐上归。"
    ]
  },
  {
    "id": "2e89e42048410510096ffc0120b43952",
    "title": "郊丘书事",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "琅舆深出未央门，十里圜坛气象尊。",
      "圭璧三千周典备，貔貅百万汉兵屯。",
      "青城浮霭连霜动，黄道微风带日温。",
      "不用灵光符圣武，从来精祲答乾坤。"
    ]
  },
  {
    "id": "2e89e42048410510b9460c27aeb1b9de",
    "title": "题至乐堂",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "倚空危榭压城楼，千里风烟摄寸眸。",
      "二华忽从天外落，三河直入坐中流。",
      "何人解得为邦乐，有客难甘去国愁。",
      "投老复来江汉外，此生归计日悠悠。"
    ]
  },
  {
    "id": "2e89e4204841051064b295baf09bc1a3",
    "title": "题僧罄宜枝巢",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "平生到处觅三椽，白首归来古刹颠。",
      "飞锡几逢花雨地，住山今得鸟窠禅。",
      "九霄鹏翼心虽在，万壑松风梦自圆。",
      "莫笑维摩方丈室，会看游戏著人天。"
    ]
  },
  {
    "id": "2e89e42048410510f350db65da6eddb7",
    "title": "禅月罗汉",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "扃锁收传古圣师，飞扬不类虎头痴。",
      "槎枒老木垂云蔓，伛偻胡僧拖雪眉。",
      "丹墨已随岚霭尽，精神犹作电光驰。",
      "只应梦乞归岩寺，要使邦人习气移。"
    ]
  },
  {
    "id": "2e89e4204841051021c6442746de9d59",
    "title": "送僧还山",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "传得清凉祖佛衣，来新震泽旧禅扉。",
      "几年香木成林种，一日孤云带雨归。",
      "别路片帆方荡漾，名山八部已光辉。",
      "夜窗时得伽陀句，会寄江城秋雁飞。"
    ]
  },
  {
    "id": "2e89e420484105108ae39d3703305bc2",
    "title": "送廷藻兼呈楚州通守杜丈",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "相从常恨十年迟，握手匆匆每自疑。",
      "风艇烟帆还此日，隙烟篱井定何时。",
      "试看子学犹难售，须信吾穷未易医。",
      "千里同风杜夫子，可能时寄弹丸诗。"
    ]
  },
  {
    "id": "2e89e42048410510753d157a98184c75",
    "title": "过梅田追伤胡公立寄其侄仲平",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "系船还共竹林居，忆昨杯行手挽蔬。",
      "满眼谁同春梦事，经年不枉故人书。",
      "木奴封户千头橘，雪片倾箱二寸鱼。",
      "信美湖湘异吾土，且寻烟艇意何如。"
    ]
  },
  {
    "id": "2e89e42048410510a628ce3b29636d8c",
    "title": "致政王参政挽诗二首",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "直道行藏世所难，拂衣谈笑便休官。",
      "逢时合上麒麟阁，执法先峨獬豸冠。",
      "两国旌旃交境外，三年帷幄侍朝端。",
      "庞眉未向清时老，万事浮云忽盖棺。"
    ]
  },
  {
    "id": "2e89e42048410510a628ce3b9b0511b9",
    "title": "致政王参政挽诗二首",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "赐第崇宁一再春，建炎方识老成人。",
      "早为勇退山林士，晚作中兴社稷臣。",
      "手把青箱传后裔，日陪黄阁转洪钧。",
      "乡关间阔虽千里，松槚相望亦海滨。"
    ]
  },
  {
    "id": "2e89e42048410510e00fe15303b406a7",
    "title": "挽刑部王侍郎诗二首",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "诏跸南来首赐环，清名谁不仰高山。",
      "独操廷尉平反柄，徐步文昌侍从班。",
      "曾子哀矜情得后，皋陶明允罪疑间。",
      "中朝正赖公持议，那得超然便不还。"
    ]
  },
  {
    "id": "2e89e42048410510e00fe153e01081b5",
    "title": "挽刑部王侍郎诗二首",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "满朝忠恕更谁知，家有西京小杜书。",
      "扬子清贫安甔石，于公阴德大门闾。",
      "虽嗟平进鶱腾晚，正值中兴选擢初。",
      "遗直至今谈未已，故知人不数曹蜍。"
    ]
  },
  {
    "id": "2e89e42048410510bf3ccfa3d357d377",
    "title": "湖南安抚刘龙图挽词二首",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "胸次光风霁月明，论文衮衮九河倾。",
      "一辞天上金銮直，再见湘南竹马迎。",
      "梁相合图烟阁上，郑公忽去雪山轻。",
      "眼看过棹呱呱泣，谁谓衡州浪得名。"
    ]
  },
  {
    "id": "2e89e42048410510bf3ccfa3c3007652",
    "title": "湖南安抚刘龙图挽词二首",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "前年旌节驻江湄，始向清扬识紫芝。",
      "名系南陬朱鸟影，官兼东观白云司。",
      "初惊楚俗招魂些，已见羊公堕泪碑。",
      "千古风流钟岭峤，湘人应配曲江祠。"
    ]
  },
  {
    "id": "2e89e420484105107abe161e966a3353",
    "title": "张徽猷挽诗二首",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "家有平津旧学传，人材嘉祐至和前。",
      "运筹惯倚将军树，画诺频分刺史天。",
      "字得钟王真楷法，心超粲可祖师禅。",
      "零陵宴寝公重到，父老追思静治年。"
    ]
  },
  {
    "id": "2e89e420484105107abe161e4c57ce87",
    "title": "张徽猷挽诗二首",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "天与精忠伯仲间，功成公独拂衣闲。",
      "专城早应贤侯选，延阁荣联近侍班。",
      "去国久违龙尾道，思乡长梦鹿头关。",
      "谈经尽日抠衣处，学子相逢泪雨潸。"
    ]
  },
  {
    "id": "2e89e42048410510b500e2df211c25f4",
    "title": "广川夫人挽诗二首",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "壸范闺风照里闾，来嫔文伯荐牢蔬。",
      "眼看再世登词掖，身得三朝锡命书。",
      "忽报孟轲陈后鼎，漫劳潘岳赋闲居。",
      "遥知京兆新阡上，千两争看会葬车。"
    ]
  },
  {
    "id": "2e89e42048410510b500e2dfefbd8621",
    "title": "广川夫人挽诗二首",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "秋风一夕霣庭萱，无复春归寿母门。",
      "修墓已将徵在合，渡江犹喜伯仁存。",
      "早为举案齐眉妇，晚见扶床坐膝孙。",
      "全福了无毫发恨，始知阴德自平反。"
    ]
  },
  {
    "id": "2e89e4204841051083b23b1086ed448e",
    "title": "贾太夫人王氏挽诗二首",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "优恩不与外庭同，诏墨亲颁出九重。",
      "钟鼎承家能两大，诗书教子得三从。",
      "葭莩密接椒房庆，脂泽频增石窌封。",
      "千里归来鸣鹤野，湘江正绕墓前松。"
    ]
  },
  {
    "id": "2e89e4204841051083b23b10e86efafb",
    "title": "贾太夫人王氏挽诗二首",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "忆昨容衣未祔姑，哀深反哺白头乌。",
      "佳城欲见千年日，旅殡先求五父衢。",
      "汲汲素冠蒙雾雨，翩翩丹旐历江湖。",
      "竟成窀穸干戈后，此事哀荣世所无。"
    ]
  },
  {
    "id": "2e89e4204841051075ef787af062397b",
    "title": "挽靖安县君",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "五世传家德有徽，更嫔萧史慕灵妃。",
      "平生未足鱼轩乐，故里空伤羽翣归。",
      "雌剑忽先收夜气，寸荄犹欲报春晖。",
      "自惭不就磨笄志，尚在徒能泪满衣。"
    ]
  },
  {
    "id": "2e89e42048410510f10d7aa386339987",
    "title": "吕丞相自天台寄示退老堂诗卷赋此二首",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "心如金石气如虹，整顿乾坤指顾中。",
      "挽去暂成调鼎事，归来还作钓璜翁。",
      "东山胜践今人见，西洛耆年几客同。",
      "圮上一编浑未用，赤松那得便从公。"
    ]
  },
  {
    "id": "2e89e42048410510f10d7aa38bb1d4ed",
    "title": "吕丞相自天台寄示退老堂诗卷赋此二首",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "我公英爽笑臞仙，来占东南古洞天。",
      "几度倾身安社稷，一朝袖手向林泉。",
      "长劳海内簪缨望，小作山中杖屦缘。",
      "谩使吴儿生意气，凉台燠馆记他年。"
    ]
  },
  {
    "id": "2e89e4204841051087e1cb815070d243",
    "title": "何郡王挽词二首",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "两纪中天侍冕旒，甘盘仍作济川舟。",
      "传家经术终黄阁，袖手功名未白头。",
      "身似留侯初出汉，葬如姬旦不忘周。",
      "千官祖奠城东陌，十里春风鼓吹忧。"
    ]
  },
  {
    "id": "2e89e4204841051087e1cb813f4019e0",
    "title": "何郡王挽词二首",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "名标南国洞中天，胄出西京鼎足贤。",
      "早扈六蜚依日月，晚辞三事作神仙。",
      "马蹄忽到縢公室，鸡梦那逢谢傅年。",
      "一品真王对异姓，功臣今日数凌烟。"
    ]
  },
  {
    "id": "2e89e42048410510fe101b063235b075",
    "title": "天台道中",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "渺渺孤程逐雁飞，茫茫平野见人稀。",
      "水纹萦石作虫篆，麦陇挂山如衲衣。",
      "日月尚留沧海照，山川盍护翠华归。",
      "春风自满江南岸，不管人间万事非。"
    ]
  },
  {
    "id": "2e89e42048410510e9ce9e2f9c7f8817",
    "title": "馀杭道中",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "过境全疑道若穷，萦纡百转曲回通。",
      "人行山顶半天上，舟绕溪流乱石中。",
      "狱讼已无前世号，衣冠犹有古人风。",
      "才归又见争相庆，共听歌谣万室同。"
    ]
  },
  {
    "id": "2e89e42048410510688a059f9b305a72",
    "title": "谢端明遣骑送酒",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "十样华樽照荜门，儿童歌舞彻比邻。",
      "他乡忽作青州梦，新岁初尝白堕春。",
      "敢谓五浆骇先馈，且欣一盏便醺人。",
      "扶衰却老皆公惠，肯学刘伶祀鬼神。"
    ]
  },
  {
    "id": "2e89e420484105100413d3dccb1f1e38",
    "title": "寄何山慧老",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "一见蝉联话不休，别来林壑又经秋。",
      "每思树杪闻清磬，几欲沙边具小舟。",
      "未办眼前茅一把，谁知身后橘千头。",
      "远公社里栽莲处，他日还能着我不。"
    ]
  },
  {
    "id": "2e89e420484105103b48e868ca76074c",
    "title": "题葆真阁",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "溪山上下碧相寻，中有幽人妙陆沉。",
      "自古几人能转物，平生万事要刳心。",
      "清风不动竹阴直，白日有馀春意深。",
      "世论未宜轻小隐，可能朝市胜山林。"
    ]
  },
  {
    "id": "2e89e42048410510ba3b7b55cce4f142",
    "title": "附舶船送荔子",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "千里云飘破浪开，使君知道荔枝来。",
      "未尝玉井醍醐味，先看金盘火齐堆。",
      "肯作浪题霜后橘，聊同驰寄陇头梅。",
      "到头应遣纤纤手，笑擘轻红喔酒杯。"
    ]
  },
  {
    "id": "2e89e42048410510dd243bea62f407ea",
    "title": "题晋祠",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "一脉泉随天地老，悠然洗尽半生心。",
      "欲令惠及生民远，须道仁同此水深。",
      "圣母慈灵昭往古，高题崇号重来今。",
      "登祠拜罢秋无际，目极西城万亩阴。"
    ]
  },
  {
    "id": "2e89e42048410510854ee5ee469fbc13",
    "title": "过五岭",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "蜀道如天世路稀，那知五岭与云齐。",
      "登临直上凌霄去，仰视何妨稳步跻。",
      "仁杰思亲聊税驾，王尊念国欲鞭蹄。",
      "往还勿谓兹山险，更有无穷万丈溪。"
    ]
  },
  {
    "id": "2e89e420484105109735e94191073f90",
    "title": "知非斋",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "真是果安在，况今非故吾。",
      "个中惟醉好，莫忘黄公垆。"
    ]
  },
  {
    "id": "2e89e420484105109e01f75b1c828e64",
    "title": "爱闲斋",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "竿木逢场处，何人肯自还。",
      "只应韩吏部，能道不如闲。"
    ]
  },
  {
    "id": "2e89e42048410510d3e3675b04a64ebe",
    "title": "光风桥",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "茂林修竹下，一水独萦回。",
      "时过赤栏去，风从蘋末来。"
    ]
  },
  {
    "id": "2e89e420484105104773a992ebe35e78",
    "title": "饭牛庵",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "相从龙具中，耕稼亦吾学。",
      "所求一饱同，安用莹蹄角。"
    ]
  },
  {
    "id": "2e89e420484105100b591fd7acee1fc4",
    "title": "临赋阁",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "与物相忘久，于何寄此情。",
      "只应逢胜会，不觉句还成。"
    ]
  },
  {
    "id": "2e89e420484105100a141fb3ba21c097",
    "title": "次韵吴明叟集鹤林五首",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "平生梦往处，始到天南峰。",
      "风来荷气度，日转松阴重。"
    ]
  },
  {
    "id": "2e89e420484105100a141fb32c1335ca",
    "title": "次韵吴明叟集鹤林五首",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "林间煮茗罢，谷口苍烟漫。",
      "行看草根露，已作珠玑团。"
    ]
  },
  {
    "id": "2e89e420484105100a141fb3b385fb70",
    "title": "次韵吴明叟集鹤林五首",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "临分更携手，坐听烟钟声。",
      "斜阳有底急，不贷四窗明。"
    ]
  },
  {
    "id": "2e89e420484105100a141fb3bc2a395e",
    "title": "次韵吴明叟集鹤林五首",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "支头涧底石，濯足松下泉。",
      "吾生傥有此，无复东西缘。"
    ]
  },
  {
    "id": "2e89e420484105100a141fb3a66aa094",
    "title": "次韵吴明叟集鹤林五首",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "冥冥近岭翠，浏浏长廊风。",
      "他年竹林社，记取山王同。"
    ]
  },
  {
    "id": "2e89e42048410510cced6606175e0da2",
    "title": "北窗",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "睡起无一事，怡然盼庭柯。",
      "绿阴微缺处，最得南飔多。"
    ]
  },
  {
    "id": "2e89e420484105103ba408db0a6c9a4c",
    "title": "题松竹图",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "清霜摇落后，赖此慰诗翁。",
      "借有茱萸沜，风流可得同。"
    ]
  },
  {
    "id": "2e89e42048410510d3c52c96b3b8057e",
    "title": "戏题寂庵",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "是心长不起，宴坐一团蒲。",
      "安得龙眠手，添成憩寂图。"
    ]
  },
  {
    "id": "2e89e42048410510345d06a91c6c5a16",
    "title": "题商乐亭",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "趣收霜后实，供我洞庭春。",
      "未暇三百颗，作书怀故人。"
    ]
  },
  {
    "id": "2e89e4204841051072e138d7e2fb08f7",
    "title": "偶成",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "幽卧一禅榻，无人共白云。",
      "山泉与溪水，偏遣夜深闻。"
    ]
  },
  {
    "id": "2e89e420484105103332654303477b53",
    "title": "题张资政汝川图九首澹岩书堂",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "昔人曾此结精庐，故老犹存井臼馀。",
      "今代子房来卜筑，要看圮上一编书。"
    ]
  },
  {
    "id": "2e89e4204841051033326543eadaedaa",
    "title": "题张资政汝川图九首澹岩书堂",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "湖潭千尺见修鳞，倚杖时观镜里身。",
      "汝辈只堪笺尔雅，骑鲸那识谪仙人。"
    ]
  },
  {
    "id": "2e89e42048410510333265436bd64b4f",
    "title": "题张资政汝川图九首澹岩书堂",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "发挥泉石有新图，西蜀蟆颐得尔无。",
      "暂作钓璜溪上客，溪神何必问贤愚。"
    ]
  },
  {
    "id": "2e89e42048410510333265438b7551bd",
    "title": "题张资政汝川图九首澹岩书堂",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "每寻疏磬访支郎，松竹交阴杖屦傍。",
      "丝履氎巾聊取用，风流不减赞公房。"
    ]
  },
  {
    "id": "2e89e4204841051033326543c2cfa01e",
    "title": "题张资政汝川图九首澹岩书堂",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "花光连接两台春，中有眠云跂石人。",
      "莫使鞭笞鸾凤去，时来重现宰官身。"
    ]
  },
  {
    "id": "2e89e42048410510333265437d701ca9",
    "title": "题张资政汝川图九首澹岩书堂",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "年年春色报公知，不与天涯驿使期。",
      "我是平章风物主，可知东阁见君时。"
    ]
  },
  {
    "id": "2e89e420484105103332654381a7ddd1",
    "title": "题张资政汝川图九首澹岩书堂",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "履綦行处日苍苔，鞶帨深藏月一开。",
      "已办此身同法喜，不应临感更难裁。"
    ]
  },
  {
    "id": "2e89e4204841051033326543c3a44112",
    "title": "题张资政汝川图九首澹岩书堂",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "直到孤峰最上头，下看双涧玉虹流。",
      "世间培塿何须数，且卧元龙百尺楼。"
    ]
  },
  {
    "id": "2e89e420484105103332654309b6bfee",
    "title": "题张资政汝川图九首澹岩书堂",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "萧散香山与辋川，功名绿野及平泉。",
      "有田种秫供春醉，五柳先生似更贤。"
    ]
  },
  {
    "id": "2e89e420484105101df112d75d2aa645",
    "title": "次韵胡德辉乞予钞书之副六首",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "蝇头于我已无缘，拈问东家不直钱。",
      "乞与中庸胡伯始，免教堆屋篆蜗涎。"
    ]
  },
  {
    "id": "2e89e420484105101df112d7667ed259",
    "title": "次韵胡德辉乞予钞书之副六首",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "尔来书史钝如锤，安用牙签万轴为。",
      "遣我床头周易去，凭君分取半生痴。"
    ]
  },
  {
    "id": "2e89e420484105101df112d768b978aa",
    "title": "次韵胡德辉乞予钞书之副六首",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "欲钻故纸出何缘，大似儿啼业作钱。",
      "我已捐书觅三昧，怪君旧著野狐涎。"
    ]
  },
  {
    "id": "2e89e420484105101df112d72c801ed4",
    "title": "次韵胡德辉乞予钞书之副六首",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "长年朱墨明窗下，自笑膏肓不可为。",
      "卖菜区区苦求益，君房他日更应痴。"
    ]
  },
  {
    "id": "2e89e420484105101df112d7a9699d16",
    "title": "次韵胡德辉乞予钞书之副六首",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "五车政自妨人乐，只合镵供饷鬼钱。",
      "我有灵编端欲见，为君扫地注龙涎。"
    ]
  },
  {
    "id": "2e89e420484105101df112d7e8b3fff4",
    "title": "次韵胡德辉乞予钞书之副六首",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "长檠计出群儿下，两眼眵昏欲底为。",
      "凭语少年须著便，酒狂端合信书痴。"
    ]
  },
  {
    "id": "2e89e4204841051080996db38793d9c3",
    "title": "漫兴二首",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "晨起翛然曳杖行，一帘疏雨作秋清。",
      "老来岁月能多少，看得栽花结子成。"
    ]
  },
  {
    "id": "2e89e4204841051080996db3894ed92f",
    "title": "漫兴二首",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "燕子年年入户飞，向人无是亦无非。",
      "来春强健还相见，送汝将雏又一归。"
    ]
  },
  {
    "id": "2e89e42048410510bb7d2a4f2632dba0",
    "title": "醉书",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "尊前和雨唱阳关，红烛荧荧照夜阑。",
      "酒醒梦回山月小，水云无际雁声寒。"
    ]
  },
  {
    "id": "2e89e4204841051052b5377e9795e12c",
    "title": "将至郡城",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "花姑溪上问归舟，谢守城边识小楼。",
      "两岸垂垂秋色老，渡头人更老于秋。"
    ]
  },
  {
    "id": "2e89e4204841051063527c6884dc3076",
    "title": "熊使君垂和漫兴诗次答",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "凭轩时见白云行，霜入长江万丈清。",
      "逐客今年缘底事，村村箫鼓报秋成。"
    ]
  },
  {
    "id": "2e89e4204841051063527c68df5eb034",
    "title": "熊使君垂和漫兴诗次答",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "新亭虽小亦翚飞，陡觉风烟与昨非。",
      "分得使君秋数顷，登山临水送将归。"
    ]
  },
  {
    "id": "2e89e4204841051063527c68e49f4cea",
    "title": "熊使君垂和漫兴诗次答",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "闭门多睡少经行，随分匏尊泻独清。",
      "庭下若生书带草，前身即是郑康成。"
    ]
  },
  {
    "id": "2e89e4204841051063527c681b170c23",
    "title": "熊使君垂和漫兴诗次答",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "儿时也羡刺天飞，投老方知绝百非。",
      "酬唱恰成刘与白，分司且住莫言归。"
    ]
  },
  {
    "id": "2e89e4204841051065bc7551c1fb70cb",
    "title": "题江南春晓图",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "忽从林杪见朝晖，湿峤轻云半欲飞。",
      "何惜扁舟并画我，要从沙际望春归。"
    ]
  },
  {
    "id": "2e89e420484105103584d1cf57b166f1",
    "title": "赠人二首",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "闻将衲子日寻幽，度水穿云处处游。",
      "遥想逃禅时一醉，人间春瓮与扶头。"
    ]
  },
  {
    "id": "2e89e420484105103584d1cf0bda7988",
    "title": "赠人二首",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "山城重到转清幽，胜日闲寻旧钓游。",
      "定是沙鸥嫌俗驾，背人飞去不回头。"
    ]
  },
  {
    "id": "2e89e42048410510ff3e54295f0233e0",
    "title": "次零陵太守竞秀堂韵四首",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "层峦远近翠浮空，人道山川似剡中。",
      "正要潇湘含远色，莫教江上起樵风。"
    ]
  },
  {
    "id": "2e89e42048410510ff3e5429e358b899",
    "title": "次零陵太守竞秀堂韵四首",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "柳子当年亦好奇，衡阳丛桂手亲移。",
      "何如此地栽桃李，春到千岩万壑知。"
    ]
  },
  {
    "id": "2e89e42048410510ff3e5429fba3ec46",
    "title": "次零陵太守竞秀堂韵四首",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "从渠歌舞转头空，且索尊前一笑同。",
      "欲识使君真乐处，蒲团禅板是家风。"
    ]
  },
  {
    "id": "2e89e42048410510ff3e5429282f7e51",
    "title": "次零陵太守竞秀堂韵四首",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "桃花拈出自灵云，荐得伽陀独有君。",
      "无事时来观物化，妙高峰顶度朝曛。"
    ]
  },
  {
    "id": "2e89e42048410510b048f1f27022cc89",
    "title": "龟山上方",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "度险逢幽处，凭谁写壮怀。",
      "连甍栖绝壁，孤塔表长淮。",
      "地本吴枫接，山今禹绩皆。",
      "潮声遥入寺，竹影自翻阶。",
      "木杪朱栏出，城坳雪浪埋。",
      "乾坤迷枉渚，雾雨泄阴崖。",
      "丹叶经寒在，苍洲向晚佳。",
      "鱼龙宵听呗，猿鸟昼窥斋。",
      "月满蠙珠实，霜清磬石谐。",
      "僧盂收柏子，樵径扫松钗。",
      "左宦书无雁，南烹菜有鲑。",
      "风烟欺短发，云水信残骸。",
      "竟作何乡老，虚惭素尚乖。",
      "江湖今在眼，归合办青鞋。"
    ]
  },
  {
    "id": "2e89e42048410510918f233b64c22551",
    "title": "寿建安郡王",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "气协高秋爽，祥开宝胄华。",
      "从今丹府籍，为瑞帝王家。",
      "桂满前宵影，桃舒浩劫花。",
      "德参龙种后，班次雁行斜。",
      "早赐真王策，荣膺上将牙。",
      "兔园宏建敞，貂冕异恩加。",
      "仙掌高承露，天潢稳泛槎。",
      "汉邦传异庆，周篚拜亲嘉。",
      "永接宗枝秀，同符玉历赊。",
      "乔松千载寿，他日看肩差。"
    ]
  },
  {
    "id": "2e89e420484105101bc9b4257a7188a2",
    "title": "寿俞少宰",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "闽海群仙地，商秋少昊辰。",
      "尽裒山岳气，来作庙堂身。",
      "秀拔千寻玉，群开一角麟。",
      "早年提巨笔，平步历通津。",
      "当宁欣前席，同时叹绝尘。",
      "鳣堂初简拔，乌府即腾掀。",
      "旋综天官要，还跻政路亲。",
      "南台沙碛合，两省衮衣新。",
      "金鼎功名会，纱笼富贵人。",
      "房筹须杜决，萧画赖曹遵。",
      "畎亩家蒙福，图书日效珍。",
      "百城收唾手，万事断垂绅。",
      "皎皎胸中鉴，融融笔底春。",
      "群工推靖密，举世服清真。",
      "直宿非箕斗，逢时实渭莘。",
      "帝嘉忠力久，朝羡宠光频。",
      "申伯诗方续，桓荣赐已陈。",
      "露清龟食息，霜老鹤精神。",
      "永世承元首，中天转大钧。",
      "岁留称寿斝，旬日看车轮。"
    ]
  },
  {
    "id": "2e89e420484105104448a6561fa381fd",
    "title": "上蔡太师生辰二首",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "万古储英气，生贤镇庙祧。",
      "方春回暖律，随帝下神霄。",
      "早岁陪兴运，清忠服迩僚。",
      "三篇俱命说，两纪独承尧。",
      "为国隆堂陛，中天斡斗杓。",
      "光华归使牒，宁谧载民谣。",
      "九牧金成鼎，三山石峙桥。",
      "元圭来旧锡，神宝献新雕。",
      "堂起房心次，音谐角徵韶。",
      "车书人一统，符瑞岁千条。",
      "璧海材逾盛，沙场虏不骄。",
      "献琛皆累译，入彀有垂髫。",
      "郭解双封国，班超五日朝。",
      "嘉谋从昔合，奕业更谁昭。",
      "眷礼群臣异，恩光此日饶。",
      "授图开地壮，傍阙筑堤遥。",
      "供帐移金屋，歌钟实绮寮。",
      "名园藏茂密，华阁耸岧峣。",
      "诏跸纡临幸，宸毫纪宴招。",
      "弟兄联衮绣，孙子列蝉貂。",
      "印琢金为彩，鱼悬玉在腰。",
      "中姻连筑沁，外族缀涂椒。",
      "帝子传杯勺，宫墙有鼓箫。",
      "果新无独享，羹美或亲调。"
    ]
  },
  {
    "id": "2e89e420484105104448a656ef1eb974",
    "title": "上蔡太师生辰二首",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "宇宙将昭泰，风云必会同。",
      "帝师黄阁老，人羡黑头公。",
      "庆节同尧历，新阳应嶰筒。",
      "仪韶来彩凤，占梦得真熊。",
      "寿考天资鲁，神灵岳降嵩。",
      "曲仪尊赤舄，歌咏美彤弓。",
      "夷险无殊节，诚明信保躬。",
      "济川先众楫，遵渚集飞鸿。",
      "炳炳丹青笔，堂堂社稷忠。",
      "斗杓还列宿，廉陛倚层穹。",
      "文武俱为宪，诗书孰比隆。",
      "规模三代远，谋略万夫雄。",
      "字画诸王品，文章两汉风。",
      "早登青琐闼，频入紫微宫。",
      "器敏无馀刃，才豪妙吐虹。",
      "声光连日月，气概俯华戎。",
      "天上经纶合，人间制作工。",
      "向来凝庶绩，谁复简清衷。",
      "弦诵三雍富，舟车四海通。",
      "地归铜柱北，春满玉关东。",
      "养士菁莪盛，论才骏马空。",
      "圣时方密勿，贤业助昭融。",
      "螭纽乾符正，龙文帝鼐崇。",
      "伊汤咸有德，房杜不言功。",
      "礼秩群臣异，恩波此日丰。",
      "宸章颁琬琰，相第列帡幪。",
      "东壁文昭烂，西昆气郁葱。",
      "节旄藏棨戟，茅土启龟蒙。",
      "衮绣卿云里，貂蝉瑞霭中。",
      "御奁金宝带，神厩玉花骢。",
      "蓬岛波全阔，天钧乐未终。",
      "禁香纷缥缈，朝佩杂玲珑。",
      "芝草盈田紫，蟠桃照海红。",
      "后雕凝秀发，难老湛方瞳。",
      "冰质期姑射，丹砂唤葛洪。",
      "潜机神宇定，睟表德符充。",
      "瑞鹤千年羽，灵蓍五色丛。",
      "旧传调鼎客，今识钓璜翁。",
      "世世联台衮，年年拱帝聪。",
      "欲知耆算永，元气等无穷。"
    ]
  },
  {
    "id": "2e89e4204841051022051e61da7749f3",
    "title": "哭尚书龙学程公",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "江左推人物，时清得俊髦。",
      "肺肝倾耿介，头角长英豪。",
      "乡郡宾兴最，贤关誉望高。",
      "万夫争射鹄，一举独连鳌。",
      "经术争儒馆，词章重省曹。",
      "主忧俄旰食，邦祸始秋毫。",
      "彊寇来侵逼，敷天遍绎骚。",
      "奋身摅愤懑，衔命何腥臊。",
      "深入边亭隧，坚持汉节毛。",
      "道途千里隔，忠义寸心牢。",
      "归报龙颜喜，亲闻凤诏褒。",
      "功成侔李郭，政合付伊皋。",
      "超擢升青琐，谋谟拱赭袍。",
      "百官瞻矩矱，八座次甄陶。",
      "晚岁犹持橐，邻州暂梦刀。",
      "台星方两两，逝水忽滔滔。",
      "上意长图旧，朝廷未闵劳。",
      "谢安几一起，秦失却三号。",
      "伊昔身遐谪，公时首屡搔。",
      "交情如骨肉，仕路正风涛。",
      "里闬期重会，泉台恨莫逃。",
      "终天吁永诀，雨泪滴香醪。"
    ]
  },
  {
    "id": "2e89e42048410510b0ba6de1993bf59b",
    "title": "咏古四首",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "相士如相马，灭没深天机。",
      "区区铜马法，徒识牝与骊。",
      "人言当涂公，恶人知其微。",
      "如何许邵语，受之不复疑。",
      "知人固不易，人亦未易知。",
      "媸妍在水镜，铅粉徒自欺。",
      "孰为仁义人，未假已不归。",
      "伯乐不可作，思与曹瞒期。"
    ]
  },
  {
    "id": "2e89e42048410510b0ba6de172e301d6",
    "title": "咏古四首",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "世事如大弩，人若材官然。",
      "乘势易发机，非时劳控弦。",
      "又如大水中，置彼万斛船。",
      "虽有帆与樯，亦须风动天。",
      "不见周公瑾，弱龄已飞鶱。",
      "不见师尚父，鹰扬在华颠。",
      "彼非生而材，此岂晚乃贤。",
      "镃基喻智慧，要必有待焉。",
      "叹息狂驰子，尝为愚者怜。"
    ]
  },
  {
    "id": "2e89e42048410510b0ba6de16bb60292",
    "title": "咏古四首",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "昆山有璞玉，外质而内美。",
      "惟其不自炫，故与顽石齿。",
      "和也速于售，再献甘灭趾。",
      "在玉庸何伤，惜君两足耳。"
    ]
  },
  {
    "id": "2e89e42048410510b0ba6de18fd11319",
    "title": "咏古四首",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "堂堂明堂柱，根节几岁寒。",
      "使与蒲柳同，扶厦良亦难。",
      "我衣敝缊袍，我饭苜蓿盘。",
      "天公方试我，剑铗勿妄弹。"
    ]
  },
  {
    "id": "2e89e4204841051005cd17ebcb6b6e8f",
    "title": "题张公明赏晴轩",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "端居有何好，名与胜会并。",
      "人生岂长闲，天宇不屡晴。",
      "邂逅风日佳，一醉万事轻。",
      "君家大父客，诗如九韶鸣。",
      "浮春散无垠，揽取造物惊。",
      "坐令绿野堂，岌嶪睢阳城。",
      "风流被三世，诸郎未惭卿。",
      "开轩著尊酒，报答千花明。",
      "饮罢遣客休，仰空看云行。",
      "是中有佳处，遑恤身后名。",
      "宁为秋雨叹，更作秋虫声。"
    ]
  },
  {
    "id": "2e89e420484105101932cc82795f0c37",
    "title": "题折枢密保真草堂",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "轩冕有何乐，书生分尤悭。",
      "都卢百年中，强半堕险艰。",
      "能著屐几两，恨无茅三间。",
      "傥非身世忘，那得方寸闲。",
      "不见葆真老，功成鬓毛斑。",
      "飘然日边来，复作昼掩关。",
      "所至书满屋，铅黄不停删。",
      "开窗寻丈馀，要看湘南山。",
      "夕待明月至，朝期白云还。",
      "醉吟如乐天，但少素与蛮。",
      "嗟哉道修阻，无由结朱颜。",
      "惟应梦见之，千里同跻攀。"
    ]
  },
  {
    "id": "2e89e42048410510862e4e12fb28ecc8",
    "title": "泊召伯埭",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "孤舟渺无根，夜历数村雨。",
      "今朝乱晴景，水镜写霜树。",
      "哀鸿念群声，正到客愁处。",
      "男儿有怀抱，何事亦关汝。",
      "苍烟接牛斗，惝恍迷归路。",
      "明发问吾侬，乘流去复住。"
    ]
  },
  {
    "id": "2e89e4204841051078d2d9a6069269de",
    "title": "大热行旌德山中不可车马步至凌氏林亭诗",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "踞石休茧足，掬泉洗赪容。",
      "于何脱冠履，共指云外峰。",
      "翳彼园屋小，钩帘苍翠重。",
      "庭空燕雀乳，树老莓苔封。",
      "露泫过墙竹，风凄横涧松。",
      "欣然曲肱卧，鼻息春醅浓。",
      "推床上马去，孰是陈元龙。"
    ]
  },
  {
    "id": "2e89e42048410510f6230a48848f9cb3",
    "title": "次韵周圣举从子乞纸",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "溪翁捣冰时，寒甚龟手絮。",
      "千金售词客，妙语零唾雾。",
      "回看乌丝栏，一嫡轻百庶。",
      "长供虿尾落，肯受蝇头污。",
      "今朝持赠君，真似翼傅虎。",
      "应缘未给札，欲草子虚赋。",
      "他年五十万，渠复愿邻富。",
      "行看醉帖来，家不设寒具。"
    ]
  },
  {
    "id": "2e89e42048410510fb2709d1622b1bba",
    "title": "郑固道累书求寓屋诗走笔封寄",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "平生金石交，政尔一固道。",
      "佳哉固道乎，所至即为宝。",
      "人言醒而狂，我见影亦好。",
      "忆初烟尘飞，环累十万灶。",
      "夕烽通甘泉，兵气塞穹昊。",
      "公为鲁仲连，麾去如振槁。",
      "功成拂衣去，不羡中令考。",
      "每逢泉石佳，便欲事幽讨。",
      "晚行龟峰旁，爱此千嶂抱。",
      "亟营背郭堂，羞作出山草。",
      "慨然悬其车，避俗长却扫。",
      "所嗟高明家，华屋几人保。",
      "既留杨柳枝，仍占杏花岛。",
      "真成醉吟翁，何况无病恼。",
      "属闻鸿冥冥，痛恨归不早。",
      "何当释羁囚，把臂共倾倒。",
      "馀光玩桑榆，踵息养梨枣。",
      "买邻会有时，来往成二老。"
    ]
  },
  {
    "id": "2e89e420484105100055b564973de9db",
    "title": "题伯禹给事漫吾亭",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "人生天地间，同一幻泡影。",
      "偶然相值过，便有人与境。",
      "那知两皆漫，直寄弹指顷。",
      "古来贤达士，物我均土梗。",
      "程侯东南俊，少日忠义秉。",
      "周旋正色地，四海惮严冷。",
      "立朝二十年，愤世欲生瘿。",
      "班虽近日月，志则在箕颍。",
      "中年拂衣归，绝意向钟鼎。",
      "泽幽成小筑，胜会已独领。",
      "清寒挹湍濑，秀色揽诸岭。",
      "聊将不羁身，对此无阏景。",
      "回首浯溪老，便觉加数等。",
      "从渠春风颠，那得到古井。",
      "高词出胸臆，妙处如灌顶。",
      "读罢眷樊笼，悠然发深省。"
    ]
  },
  {
    "id": "2e89e4204841051061622d316eb50764",
    "title": "次韵赵叔问侍郎送曾吉甫学士按刑浙右篇末见及之作",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "我老不足惜，馀年苦匆匆。",
      "愿为名山游，何必问所终。",
      "一舣若溪棹，星杓几回东。",
      "长年秋雨边，醉卧听船蓬。",
      "故人幸弭节，相见宿昔同。",
      "酒酣说经过，授我书一通。",
      "云自天末至，诸贤盛游从。",
      "临分出新诗，句法何舂容。",
      "凛若临大敌，谁能触其锋。",
      "携持数千里，不愧行橐空。",
      "篇末亦及予，依依古人风。",
      "读罢百忧失，衰颜为成童。",
      "归来北窗下，自写团扇中。",
      "君方著绣衣，行佩金印重。",
      "朱弦付君赏，宁循牙旷聪。",
      "我病拥僧衲，深惭服非衷。",
      "还观了无取，此意何当蒙。",
      "心知坡陀卑，难并衡霍崇。",
      "尚喜盛山卷，兼收醉吟翁。",
      "他年定抚掌，秋蛇间云鸿。"
    ]
  },
  {
    "id": "2e89e42048410510de05366bba9d90f4",
    "title": "次韵周圣举过苏次元四首",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "往闻苏赵公，黄阁望诸老。",
      "功名四夷知，无愧越裳操。",
      "同时卿相家，纨绮或佣保。",
      "至今子孙贤，庭有书带草。"
    ]
  },
  {
    "id": "2e89e42048410510de05366b7bc5a6ef",
    "title": "次韵周圣举过苏次元四首",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "世人如冰蚕，不知天有暑。",
      "纷纷谤伤儿，宁识真实语。",
      "当家勤采穫，两耳得韶濩。",
      "要须追此公，勿问燕与许。"
    ]
  },
  {
    "id": "2e89e42048410510de05366b2d81c6ab",
    "title": "次韵周圣举过苏次元四首",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "苏郎年少时，万象愁雕镌。",
      "应知等儿戏，区区止啼钱。",
      "三生绮语习，一悟心超然。",
      "胡为作解嘲，切切相悲怜。"
    ]
  },
  {
    "id": "2e89e42048410510de05366b2f4e247b",
    "title": "次韵周圣举过苏次元四首",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "吴儿雅多姿，不肯藏白地。",
      "因君更增情，吹雨作春泪。",
      "三年师命留，千日中山醉。",
      "一闻高唐赋，令我有仙意。"
    ]
  },
  {
    "id": "2e89e42048410510cc07446ebad4c9ef",
    "title": "藻蒙叔雅祠部重九日惠花惠酒惠诗继为袁家碣钴鉧潭之游因循不能答再承佳句见寄今用来韵率课一篇参陪杖履之胜幸一笑而去之以覆酱瓿而作纸绞也",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "秋风入潇湘，千嶂倚天外。",
      "使君挽衰翁，行乐秋色界。",
      "放船下空阔，舒笑凫鹥会。",
      "永怀愚溪人，千载有遗爱。",
      "延缘访遗迹，佳处时击汰。",
      "飞沈各献状，领略在我辈。",
      "匆匆莫能数，颇似慰无赖。",
      "杯行未云半，落日已相对。",
      "归来有酒所，方省欠诗债。",
      "朱轓幸停轸，嘉汝山水最。",
      "金茎峙霄汉，行矣分沆瀣。",
      "何妨共流转，今古同一概。",
      "非君个中人，孰使此中大。",
      "伊余漂泊者，他日名亦在。",
      "一闻款乃声，蓬荜忘湫隘。"
    ]
  },
  {
    "id": "2e89e420484105109bcc85fce668b310",
    "title": "从稚子出前溪",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "霜敛万壑净，钟鸣空楚山。",
      "夕阳当我沈，风烟迫梅残。",
      "西岭月未上，数峰深作寒。",
      "枝间鸟竞赴，亦复循溪还。"
    ]
  },
  {
    "id": "2e89e42048410510c495fc9c80fce886",
    "title": "同张昌时宿高明寺",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "幽卧不知觉，窗悬寒日初。",
      "矧伊夜来雨，溪声到吾庐。",
      "故人挽我出，忽枉天际书。",
      "跻险敢自休，青山转篮舆。",
      "相逢竹间寺，共撷园中蔬。",
      "残僧谁在亡，奄忽十载馀。",
      "茗果话畴昔，新晴报钟鱼。",
      "东雷亦已鸣，百草苕颖舒。",
      "奈何与之子，齿发日夜疏。",
      "眷此不能发，牵衣更踌蹰。",
      "明朝各回首，世事将焉如。"
    ]
  },
  {
    "id": "2e89e42048410510a2521dea6f32360e",
    "title": "孙益远试归堕车败面已而荐书至作诗戏之以送其行",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "羊公作三公，政办一肱折。",
      "功名方鼎来，讵叹养生拙。",
      "孙郎少奇伟，面满若霜月。",
      "胡为忽颠隮，有物食之缺。",
      "宁非造物意，怪子卧岩穴。",
      "长年脸边红，漫自供酒缬。",
      "顾令冠盖底，未省识此杰。",
      "何妨暂相顾，一访唐举决。",
      "朝来清镜里，黄色两眉彻。",
      "居然万马群，老骥已超绝。",
      "聊将钓竿手，遮日向西阙。",
      "琼林风帽稳，醉度樱笋节。",
      "从渠关宴上，儿女笑鬷蔑。",
      "谁能为公豪，玉瑑挥作雪。"
    ]
  },
  {
    "id": "2e89e42048410510817623f642011317",
    "title": "徽州班春古岩寺呈诸僚友",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "揆日奉明诏，班春出孤城。",
      "和风递鼓鼙，细雨迷旆旌。",
      "渺渺度阡陌，溪山照人明。",
      "幽花不孤芳，好鸟相应鸣。",
      "陇麦已争秀，畦秧亦微萌。",
      "食新知有期，及我凋瘵氓。",
      "古寺依绝壁，林端列飞甍。",
      "残僧四五人，静若无所营。",
      "石室广百肘，嵌空自天成。",
      "泉甘与茶宜，就挹岩下清。",
      "伏槛肆遐瞩，归云入檐楹。",
      "数农前致辞，貌野意则诚。",
      "兹幸枉冠盖，使君岂无情。",
      "频年苦饥虚，奚用恤此生。",
      "守昔在闾里，先畴每躬耕。",
      "起家三绝馀，谬忝符竹荣。",
      "无术布宽大，低头愧鳏茕。",
      "愿言同抚绥，永绝愁叹声。"
    ]
  },
  {
    "id": "2e89e420484105103b81dabcb0740280",
    "title": "阻溪涨宿诸暨县上省院",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "暑湿倦行役，依投得禅关。",
      "空堂纳清风，坐见香霏还。",
      "积水共天远，高僧与云闲。",
      "传闻扁舟人，宿昔庐兹山。",
      "姝者已千载，诸峰高烟鬟。",
      "当时功名成，止在谈笑间。",
      "今岂无国士，宸游一何艰。",
      "凭高望行朝，小雨犹斑斑。"
    ]
  },
  {
    "id": "2e89e4204841051061f018dd4eb1686a",
    "title": "试闱同宋德操陈纯中登稽古阁晓望",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "双睫不能熟，疏钟起初晓。",
      "危栏扶力上，层檐挂云表。",
      "群峰苍玉如，开帘四环绕。",
      "向来声利场，自今眼界小。",
      "两君天下士，一见意倾倒。",
      "有此风味佳，未受秋思恼。",
      "我昔溪上住，盟言寄鸥鸟。",
      "今年纵得来，官事间日少。",
      "樊笼更樊笼，归途天样杳。",
      "是处非不佳，千虑舒怀抱。",
      "浮云且东来，吾家隔林杪。",
      "境熟断难忘，终念今朝好。"
    ]
  },
  {
    "id": "2e89e42048410510e76f9d18f9a7219f",
    "title": "芳美亭",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "东风不世情，幽谷渠亦至。",
      "谁分玄都种，为我作春事。",
      "朝来花气暖，诗眼先自醉。",
      "只愁贪结子，零落烟雨际。",
      "闻今新蹊成，有酒且频置。"
    ]
  },
  {
    "id": "2e89e420484105102e04b7995924306f",
    "title": "十月二十六日会于北禅分韵赋诗应辰得多字吕治先酒熟亦欲会客故末意及之",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "为此升斗粟，来往如飞梭。",
      "桂林在何许，水险山嵯峨。",
      "骊驹偶未至，于焉少婆娑。",
      "幸陪英俊游，不觉日月过。",
      "今夕复何夕，朔风卷寒波。",
      "肴核虽草草，聊以供笑歌。",
      "子如不饮酒，视此庭前柯。",
      "浓绿光薿薿，所馀今几何。",
      "邻家酿新熟，颇闻旨且多。",
      "更当奋馀勇，往举金叵罗。"
    ]
  },
  {
    "id": "2e89e4204841051067e3dd89e8dd282b",
    "title": "题叶尚书普光明庵",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "长乐七闽会，山川富登临。",
      "重城十万家，间以烟树林。",
      "何许肆遐瞩，城西最高岑。",
      "主人厌直归，与世相浮沉。",
      "三宿得胜地，八还见初心。",
      "明窗一蒲团，宴坐依横参。",
      "面面来远色，层层列清阴。",
      "闲翻贝叶书，静听频迦音。",
      "万法照了处，人居两幽深。",
      "嗟予晚闻道，况迫桑榆侵。",
      "如何结保社，去脱头上簪。",
      "从公刮眼膜，傥借篦千金。"
    ]
  },
  {
    "id": "2e89e42048410510abae7fa434ea749b",
    "title": "从人乞酒",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "张侯表表霜松立，嗜酒清狂馀故习。",
      "长年种秫学渊明，门外溪流和月汲。",
      "手调溪上百花乳，十日炼成冰雪汁。",
      "糟床夜听秋雨注，诗肠晓放春风入。",
      "饱闻夸说未曾见，但笑书生便饮湿。",
      "尔来消渴卧江海，更似枯鱼过河泣。",
      "倾家饷客古人事，坐看兵厨千斛给。",
      "那知日饮无骨相，咫尺公荣殊不及。",
      "西风昨夜到林杪，左手蟹螯行可执。",
      "新醅早晚定堪斟，冻蚁浮缸应戢戢。",
      "心知问字寂寥久，会遣鸣鞭驰送急。",
      "呼儿洗盏酹先酒，为君快作长鲸吸。"
    ]
  },
  {
    "id": "2e89e42048410510fbcfa58936a6db10",
    "title": "过吴明叟新居",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "谁开大屋沈沈者，门外垂杨拂车马。",
      "主人四十持节归，高卧绿阴啼鸟下。",
      "冥冥一径傍花入，忽有清池照深夏。",
      "鱼吹落日知镜净，荷受微风看珠泻。",
      "夫君少有湖海气，欲驷长鲸无地跨。",
      "故将能事惊世人，坐向云端差万瓦。",
      "稍培幽桂出窗底，时放青山来竹罅。",
      "人言此兴极不浅，天遣公忙那肯赦。",
      "要须更作辋川图，他日思归聊对画。"
    ]
  },
  {
    "id": "2e89e420484105107114e90f37ff53b0",
    "title": "次韵周圣举清溪行二首",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "君不见国家有纪狂童干，一溪百绕山千盘。竹兵草草儿戏尔，震泽以南心为寒。",
      "初如妖禽啸月晓，忽作聚蚋奔醯酸。九重夜半出秦甲，一麾万里春农安。",
      "书生那知破贼事，且复雪涕论悲端。忆初仓惶挺身走，江湖满地皆惊湍。",
      "仲宣何暇守漳浦，子美仅能投锦官。朝愁烽连海峤起，暮恐彗扫星河翻。",
      "忍饥怖死头抢地，破釜跃鱼苔渍冠。尔时身世狭于掌，俯仰宇宙何时宽。",
      "只今同喜风尘定，慎勿忘忧耽酒圣。要须剩作舂陵行，为洗吴儿百年病。"
    ]
  },
  {
    "id": "2e89e420484105107114e90f30e06a04",
    "title": "次韵周圣举清溪行二首",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "君不见吴侬自昔王江干，岁输御府金堆盘。一朝肘掖作奇祸，玉册锦袍盟欲寒。",
      "驿尘初飞梅未破，匆匆烟雨催梅酸。行驱鬼马载鬼妾，欲偷瞬息如槐安。",
      "那知氛雾卷清昼，旄头夜落天南端。楼船千万羽林卒，飞渡海潮江不湍。",
      "狂童生致独柳下，请肉仇家来白官。千奴一胆更须问，速收两手春耕翻。",
      "鹿奔谁云争走险，鸡败但笑空馀冠。政须船粟哺其腹，此令朝行民夕宽。",
      "功歌九庙今谁定，退之方颂元和圣。老人端坐听清风，习习先秋苏肺病。"
    ]
  },
  {
    "id": "2e89e42048410510c3aab91f3b64edb1",
    "title": "题周彦约壶斋",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "化人谒帝游清都，俯视宫室如积苏。",
      "那知神仙隐朝市，云窗雾阁在一壶。",
      "古来志士守环堵，宅弥万里乾坤俱。",
      "君今官冷百僚底，世人未识文於菟。",
      "故营容膝尺度足，卷藏风月吞江湖。",
      "客卿笔墨共游戏，维摩床坐同跏趺。",
      "钩帘终日屏尘事，卧听秋雨鸣菰蒲。",
      "伊余想像未得往，一读妙语清而腴。",
      "遥知坐稳肉生髀，满壁但挂归来图。",
      "功名富贵会相迫，恐此骨相山林无。",
      "平泉绿野看他日，莫忘筑室愚溪愚。"
    ]
  },
  {
    "id": "2e89e420484105109b3064d60316ee4b",
    "title": "观秋江捕鱼图",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "霜飙落木潇湘秋，黄芦飒飒秋江头。",
      "渔翁短棹摇轻舟，夕阳斜照寒波流。",
      "篷蓑箬笠兴夷犹，得鱼沽酒更劝酬。",
      "生涯一叶水上浮，市朝利病不相谋。",
      "青山绿水得鱼游，此乐未必饶公侯。",
      "画图忽见清两眸，恍疑身在沧浪洲。",
      "年来萍梗叹滞留，拟欲与子为朋俦。"
    ]
  },
  {
    "id": "2e89e42048410510402f32a30073bc44",
    "title": "何子应少卿作金华书院要老夫赋诗因成长句一首",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "词林根柢须人品，四海声名谁藉甚。",
      "金华真是第一流，好泛扁舟著宫锦。",
      "向来奋舌动天意，不怕惠文霜凛凛。",
      "忽然飘落九疑山，坐对秋风行两稔。",
      "手栽岩桂友群石，收拾清香供燕寝。",
      "笑随蛮俗且南冠，忍说乡关犹左衽。",
      "人间何事非戏剧，鹤有乘轩蛙给廪。",
      "功名入手谈笑间，谁谓收之如拾沈。",
      "况君风骨未渠艾，意气文章天所禀。",
      "我今头白奚所为，柏树谁知问从谂。",
      "虽云百里间何阔，同在邯郸一羁枕。",
      "遥知袖手正书空，读罢离骚还痛饮。"
    ]
  },
  {
    "id": "2e89e42048410510c48f3a2f67a02ea1",
    "title": "蜂儿行",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "蜜蜂以蜜为生涯，为人采蜜安于花。",
      "霜蜂尝恐奇祸作，深崖大壑悬其家。",
      "生儿孚乳自毫末，幼成玉蛹肩相差。",
      "分房戢戢莲绽子，拥户娟娟兰茁芽。",
      "惊猜肯使樵牧近，千尾负毒争防遮。",
      "那知长安贵公子，酒酣咀尔不摇牙。",
      "登盘未辨翅与股，百金购买囊红纱。",
      "琴鱼漫传仙物美，桂蠹空取蛮方赊。",
      "吾闻厚味古所戒，暴及胎卵宁非奢。",
      "合围火攻无脱者，举族孥戮奚罪耶。",
      "厥包作贡自谁始，从今可吊不可夸。"
    ]
  },
  {
    "id": "2e89e42048410510d02f6f9af1160ad7",
    "title": "阻风雨辟邪渡寄王仲成",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "渡头急雨鸣森木，木杪颠风飞大屋。",
      "没腰寒水稻生芽，满眼青泥车折轴。",
      "山行值雨舟值风，穷愁日日烦天公。",
      "不如归卧涧壑底，世事一扫春花空。",
      "别君两年重此别，喜君胸次浑冰雪。",
      "拟将身作贾胡留，无奈事如空鸟灭。",
      "挽我不回君怒嗔，交情把玩转清新。",
      "相随百里还相见，只有西山似故人。"
    ]
  },
  {
    "id": "2e89e4204841051001997b5d3ea57b6c",
    "title": "赠丹青僧了本",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "虎头不复傅金粟，魏武之孙聊可续。如何三昧画中王，解使天机照人目。",
      "含毫不动先有情，万态了了随经营。偶然得意洒春色，日辅月角须臾成。",
      "精神还仗精神觅，笔下区区徒刻画。故知巧匠盘礴时，万里丹青减容色。",
      "君不见齐梁大士天所开，幼僧不许僧繇猜。师今幸有印泥手，貌取当年黄面来。"
    ]
  },
  {
    "id": "2e89e4204841051022d488dc16fc669c",
    "title": "题楚东吴文学湖隐阁",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "君不见三峡滟滪瞿塘堆，盘涡日夜轰春雷。又不见洞庭周遭六百里，日月出入其湾隈。",
      "人间伟观有如此，欲往莫到空低回。如何湖光几席上，万顷镜净无纤埃。",
      "桃花雨馀春涨急，盎盎正作蒲萄醅。菰蒲远映水一碧，五月菱熟芙蕖开。",
      "冰轮宵向座隅涌，四座林影参差来。天寒潮落洲渚出，健步更宜寻野梅。",
      "吴郎一生短檠下，裹以章服羞自媒。家山故有丘壑在，松竹多是儿时栽。",
      "中年有得云水趣，深入鸥鸟无惊猜。坐令浮念扫除尽，方寸淡泊寒如灰。",
      "浩歌时从鼓枻去，高卧不怕当关催。鉴湖贺老即君是，定与谪仙长举杯。"
    ]
  },
  {
    "id": "2e89e42048410510dc43fe38f2f81d3a",
    "title": "次韵苏养直寄黄元功",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "男儿当骑生马驹，不但词赋凌三都。",
      "愿从北地傅介子，西吞青海东元菟。",
      "一行作吏不称意，人间险过宫亭湖。",
      "黄郎里中同队鱼，十年太学随诸儒。",
      "春风不作霄汉梦，秋雨漫肥瓜芋区。",
      "一身长寄白鸥境，千字快扫青松腴。",
      "风埃空忆大梁别，尺书不到云泉居。",
      "似闻骐骥尚伏枥，饥鹰未饱谁能呼。",
      "清江上有仙人庐，何时十幅西风蒲。",
      "与君杖屦日来往，浊醪可解饥寒劬。"
    ]
  },
  {
    "id": "2e89e4204841051017c13b773d4c3613",
    "title": "次韵刘立道二首",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "刘郎有酒君当倾，安用新诗鸣不平。",
      "黄粱未叹转头熟，朱弦却喜知音明。",
      "古来去国例憔悴，伊余尚得佳山水。",
      "谢公行处欲千年，拟傍苍崖寻屐齿。",
      "扬帆今向古长干，渡口遥知侬戏官。",
      "此行相伴只明月，到时破璧应团栾。",
      "羹莼饭稻江南俗，剩鲙银丝炊白玉。",
      "人间堕甑万事休，卧看双溪千顷绿。"
    ]
  },
  {
    "id": "2e89e4204841051017c13b7793245ff5",
    "title": "次韵刘立道二首",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "云花忽作挼云倾，腊梅便欲迎嘉平。",
      "青灯已照浪头宿，夜长更苦风连明。",
      "榆黄柳绿已衰悴，空馀疏星漾寒水。",
      "想君怀抱亦凄然，况我飘零谁复齿。",
      "不须闻此涕阑干，人今得归仍得官。",
      "未应百鍊遽磨灭，他年尚识霜钟栾。",
      "心知薄领令人俗，赖有烟波双属玉。",
      "长沙纵使贾生归，只恐樽前凋鬓绿。"
    ]
  },
  {
    "id": "2e89e420484105100af634dc79e926d8",
    "title": "次韵过顾子美话旧因游惠山",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "放船出郭溪浑浑，乘潮夜到吾家门。",
      "潮头细卷落花雨，湿橹不惊春梦魂。",
      "君家难忘复易识，依然井径当丘樊。",
      "向来恶子下窥处，绕屋但见清阴繁。",
      "飘零怀抱少倾倒，一见故人如故园。",
      "嗟予何因得之子，旧事请自钟陵论。",
      "钟陵当日盛游集，往往前辈风流存。",
      "啸歌虽容阮籍逸，人物不数王融谖。",
      "我时三十君始壮，矫矫两鹤俱乘轩。",
      "大儿洪徐小儿向，此外馀子何劳吞。",
      "龙沙买酒醉秋月，倒床但听长江奔。",
      "只今相去能几日，世事反复那胜言。",
      "一官得谪大如屋，五年乞米供朝昏。",
      "颇疑造物乃知我，欲使晚节穷弥敦。",
      "君看静躁不同者，王孙顾肯还为猿。",
      "饮酣起步青松根，共瞻佛宇诸峰尊。",
      "席边正喜泉漱壑，风外已复乌啼村。",
      "个中好著我辈人，寄与石上留洼樽。"
    ]
  },
  {
    "id": "2e89e420484105106d63b11003b6b2d4",
    "title": "以诗酬答赠小侄",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "老奴携简来林泉，苍然白发垂枯颠。",
      "自甘老矣填沟壑，那识人间有地仙。",
      "小笺微意我所喜，扁舟便可来山前。",
      "轻帆破浪有清思，况是暑月开红莲。",
      "尘缘万事不足理，且欲一见增欣然。"
    ]
  },
  {
    "id": "2e89e420484105105d3a523bdfa52a4b",
    "title": "石舟叹",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "匆匆负锸鹅鹜喧，闪闪蹴车雷电翻。",
      "一城骚动急星火，官渠底用农时穿。",
      "海神有意驱巨石，风伯不肯停阴云。",
      "坐令榷水甚于酒，盗者以乏军兴论。",
      "峨峨之山载大艑，所过郡邑千官奔。",
      "绣衣持斧坐堤上，百渎倒尽生龟文。",
      "民间四月种不入，敢惜数斗春泥浑。",
      "君王神圣古无有，谈笑坐可回乾坤。",
      "何妨謦欬九天上，叱散黄帽还嵌根。",
      "嗟哉食肉胡不告，勿谓石也安能言。"
    ]
  },
  {
    "id": "2e89e420484105107f508e8161ae380c",
    "title": "次韵贾仲远还浮溪猥稿之什",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "我家浮溪溪水头，一褐一裘聊玩世。",
      "谁教去踏晓鼓朝，也学儿童攻偶俪。",
      "忆身曾是掖垣客，岁晚犹期乐天似。",
      "两年漂泊万里馀，老矣始于鱼得计。",
      "欣逢贾傅古湘口，城郭虽非人物是。",
      "连台拗倒时一醉，醉后还为五禽戏。",
      "殷勤为我出新诗，金石因声泉涌思。",
      "年来处处饱葵苋，染鼎忽惊尝异味。",
      "荷花开已三四红，有酒无过行乐耳。",
      "与公同嚼三百杯，莫负便便五经笥。"
    ]
  },
  {
    "id": "2e89e42048410510a2d69920e53a84ac",
    "title": "即事",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "前瞻西岭悬日光，回望东崖森两行。",
      "天公作事销底力，投壶一笑千家凉。",
      "初乘青驶度平野，稻花风露随人香。",
      "忽惊强弩过林杪，群山发尽烟复藏。",
      "宫厨蔗浆若可挹，炎官火伞那复张。",
      "夜寒更踏松桂影，马头新月明于霜。"
    ]
  },
  {
    "id": "2e89e42048410510c65a3834dd436d97",
    "title": "次韵董禹川饷墨",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "徂徕老松蔽百牛，输膏败乳来中州。",
      "何人夜半捣寒碧，用心独与神明俦。",
      "范成秋天翔紫凤，裁作古虚悬苍球。",
      "匹夫被褐知者少，江都老相千金收。",
      "养之怀袖作叹息，平生长物胡为留。",
      "分张好事亦及我，摩挲未语心先谋。",
      "明光起草正须子，一挥坐遣千人休。",
      "嗟予老矣安用此，谁能细字书蝇头。"
    ]
  },
  {
    "id": "2e89e420484105100d963cd774697900",
    "title": "枯禅",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "我行昔到虎溪头，俗气浮光两无尽。",
      "当时独指烟树杪，有士枯禅雪侵鬓。"
    ]
  },
  {
    "id": "2e89e42048410510d7696d7b00473915",
    "title": "尽心堂为张丞相题",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "道林岳麓天下无，下有万顷之重湖。",
      "群山奇变水清泻，紫气合沓来中区。",
      "张公扶持宇宙了，天与此境为公娱。",
      "烟云冲融几席上，幻出百态供朝晡。",
      "那知公亦寓焉耳，胸中炯炯如冰壶。",
      "平生忠孝心铁石，不磨要与兹山俱。",
      "向来卜筑营草木，汲汲可笑平泉愚。",
      "何如坐以眼为界，卷藏云梦吞衡巫。",
      "主人归来头正黑，剑履未给黄门扶。",
      "我虽忘世世不尔，唾手行取东西都。",
      "谁云古今不相及，今见谢傅东山图。"
    ]
  },
  {
    "id": "2e89e4204841051032a5cdd26d35234a",
    "title": "宿招贤馆",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "儿时客衢州，尝过招贤馆。",
      "主人敬爱客，置驿极安便。",
      "堂前花作屏，堂后竹成援。",
      "人来铜步岭，路异玉玉县。",
      "回头四十载，兴废眼中见。",
      "重寻旧馆盟，井径无复辨。",
      "沉吟茂林缺，怅望佳石转。",
      "道逢里监门，难我曾识面。",
      "白头相劳苦，语已涕双泫。",
      "破屋为少留，天寒雨如线。"
    ]
  },
  {
    "id": "2e89e4204841051028a23aa4ac168bdc",
    "title": "新安石砚",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "冰蚕吐茧抽银忽，仙女鸣机号月窟。",
      "云绡裂断掷残繻，沦入空山作尤物。",
      "中书君老不任事，蛛网陶泓空俗骨。",
      "故令玉质傲松腴，万缕秋毫聊出没。"
    ]
  },
  {
    "id": "2e89e42048410510363f955549ea430d",
    "title": "题大年小景",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "忽惊坐上江天渺，半幅鹅溪写霜晓。",
      "风低黄芦潮欲到，平沙无人喧宿鸟。",
      "而来着眼应万里，开卷尺馀那尽了。",
      "须知王孙寄笔力，平日气吞云梦小。",
      "故将点缀调儿辈，不待淋漓翻墨沼。",
      "滕王蛱蝶往谁并，曹霸骅骝今已少。",
      "坐令好事费百金，窗几短屏横轴绕。",
      "君家此本传几世，羁客见之先绝倒。",
      "江头历历旧行处，好在渔矶落寒潦。",
      "浮家泛宅归去来，还看飞鸿卧林杪。"
    ]
  },
  {
    "id": "2e89e42048410510e02dbe41eb7754e0",
    "title": "赠人",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "拨炉应对夜语久，云灰消尽红金斗。",
      "君才合在殿阁间，簿书帷中不应有。",
      "且置玉堂风雨笔，来试牛刀霹雳手。"
    ]
  },
  {
    "id": "2e89e420484105102211d1a4c36cf35f",
    "title": "学士蒋公母挽词三首其二",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "坐膝扶床处，人看七十稀。孤雏方反哺，双剑忽随飞。",
      "脂泽新封。"
    ]
  },
  {
    "id": "2e89e42048410510e1e94e25240af0cf",
    "title": "蚕妇行",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "树头恰恰晴鸠喜，上巳人家扫蚕蚁。",
      "纸窗茅屋春雨寒，买炭添炉中夜起。",
      "平明采叶晞露痕，随刀翠缕如丝匀。",
      "三眠欲食春已老，旋炊新麦祀蚕神。",
      "咽明足紧解丝簇，犹向前溪问茅卜。",
      "东邻西里想殷勤，借问今年几分熟。",
      "缫车轧轧桑阴凉，主家人立鸿雁行。",
      "丝成不得半缕著，一生麻纻随风霜。"
    ]
  },
  {
    "id": "2e89e420484105103f3b3b3e4ddddc44",
    "title": "琴高鱼",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "百川萃南州，水族何磊砢。",
      "其间琴高鱼，初未列楚些。",
      "岂堪陪薧鲜，裁用当殽果。",
      "土人私自珍，千里事封裹。",
      "遂令四方传，噍嚼亦云颇。",
      "俗云琴高生，控鲤宛溪左。",
      "灵踪散如烟，遗鬣尚馀颗。",
      "向来骑鲸人，逸驾尝慕我。",
      "不应当时游，反用此么么。",
      "得非效齐谐，怪者记之过。",
      "彭越小如钱，踪迹由汉祸。",
      "越书载王馀，变化更微琐。",
      "因知天地间，人莫穷物夥。",
      "区区于其中，臆决盖不可。",
      "伪真吾何知，且用慰颐朵。"
    ]
  },
  {
    "id": "2e89e420484105102e64746c08a4d53f",
    "title": "桃源行",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "祖龙门外神传璧，方士犹言仙可得。",
      "东行欲与羡门亲，咫尺蓬莱沧海隔。",
      "那知平地有青春，只属寻常避世人。",
      "关中日月空万古，花下山川长一身。",
      "中原别后无消息，闻说胡尘因感昔。",
      "谁教晋鼎判东西，却愧秦城恨南北。",
      "人间万事愈可怜，此地当时亦偶然。",
      "何事区区汉天子，种桃辛苦望长年。"
    ]
  },
  {
    "id": "2e89e42048410510ca4345f96b2eb8c9",
    "title": "过定香寺",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "雨痕狼藉龙挂虚，风林岑蔚枭哺雏。",
      "一川窈窕水云国，百家世世封樵渔。",
      "钟来木杪知有寺，杖藜起踏苍烟孤。",
      "溪山清明搀楚尾，台殿倾圮存唐馀。"
    ]
  },
  {
    "id": "2e89e42048410510b24a371996fceb09",
    "title": "宿焦山方丈",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "明发理烟艇，欢言济遥岑。",
      "盘涡沸风雨，稍辨钟磬音。",
      "行行并疏柳，迎客多幽禽。",
      "扶舆上荦确，始见江湖深。",
      "台殿明海色，嵌空忆龙吟。",
      "修廊延客步，妙香慰人心。",
      "遐眺未云极，千岩忽秋阴。",
      "孤月欲生岭，诸天悉浮金。",
      "兹游倍奇绝，况接支道林。",
      "夜语不知旦，虚窗对横参。",
      "人间惊毫末，物外雄窥临。",
      "稽首悟真理，微生安所任。",
      "苍崖有奇字，霜乾约重寻。"
    ]
  },
  {
    "id": "2e89e420484105105b654a66502227aa",
    "title": "舟行三首",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "摩诘画中平远，庾郎句里清新。",
      "有底江山面目，年来到处相亲。"
    ]
  },
  {
    "id": "2e89e420484105105b654a663301de36",
    "title": "舟行三首",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "水底藻迷淡晓，树头叶振凋年。",
      "未许梅悬玉乳，先教橘噀冰泉。"
    ]
  },
  {
    "id": "2e89e420484105105b654a66040f7b2e",
    "title": "舟行三首",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "山水俱含古色，烟云巧发天藏。",
      "乞与诗人醉眼，要令弹压秋光。"
    ]
  },
  {
    "id": "2e89e420484105104d4425c7b2fc0008",
    "title": "即事二首",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "【其一】",
      "燕子将雏语夏深，绿槐庭院不多阴。",
      "西窗一雨无人见，展尽芭蕉数尺心。",
      "【其二】",
      "双鹭能忙翻白雪，平畴许远涨清波。",
      "鉤帘百顷风烟上，卧看青云载雨过。"
    ],
    "intro": "《即事二首》是两首写夏天景物的诗。第一首写夏日已深，不从温度升高方面形容，却从母燕已经孵出雏燕，而且还能告诉皱燕，夏日已深，虽有绿槐，但井未能布满中庭使其感到阴凉种种涉想着笔，则物候自见。接下去，又是一转，不写夏日，却写夏雨，不写雨後之凉，却写无人察觉的芭蕉之长。这一在动中见静的写法，也在读者意料之外。再者，三四两句，若写成散文，便是：一雨之後，芭蕉展尽数尺之心，而无人见到。同样，下一首的三四句则应写成：鉤帘卧看，百顷风烟之上，有青云载雨飘过。我国古代诗歌，特别是今体律绝，具有严格的韵律，当语法与韵律发生矛盾无法统一的时候，诗人一般是还就韵律而不顾语法的。\n第二首写转晴之後，雨意尚未全消。在一片茫茫水域之上，细则见双鹭这样地飞，大则见清彼那样地涨。而这些景物虽有巨细之殊，却都是从上向下所见，而由下朝上一看，则在广阔无际水天相接的空间中，正驶过雨云，可见雨是随时可以再下的。以卧游之人与载雨之云对照，物态动而人心静，这也就是俗语所说「心静自然凉」。再者，今体诗通常以两个字构成一个音节单位。一句五言诗便由两个半音节组成，一句七言诗便由三个半音节组成。那半个音节通常放在句尾或五言的第三个字，七言的第五个字。但偶尔也有例外，如此诗的一二句，便要读作「双鹭—能—忙翻—白雪，平畴—许—远涨——清波」，而不能读成「双鹭—能忙—翻白—雪，平畴—许还—涨清—波」。这和上首三四句一样，都有些特殊。读者应加注意。"
  },
  {
    "id": "2e89e420484105109b1634ad67b28fba",
    "title": "春日",
    "authorName": "汪藻",
    "authorId": "2e89e4204841051043baa676e8b1cbd0",
    "dynasty": "宋",
    "content": [
      "一春略无十日晴，处处浮云将雨行。",
      "野田春水碧于镜，人影渡傍鸥不惊。",
      "桃花嫣然出篱笑，似开未开最有情。",
      "茅茨烟暝客衣湿，破梦午鸡啼一声。"
    ]
  },
  {
    "id": "2e89e4204841e44faa8690f875389f71",
    "title": "茉莉花",
    "authorName": "徐千里",
    "authorId": "2e89e4204841e44fd1457b72d1457b72",
    "dynasty": "宋",
    "content": [
      "炎洲绿女雪为肌，十二朱阑月未移。",
      "香逼簟纹眠不得，为渠醒过打钟时。"
    ]
  },
  {
    "id": "2e89e4204846ffa40c3ee5a9a2fb2ac4",
    "title": "春晚登郡楼",
    "authorName": "邵博",
    "authorId": "2e89e4204846ffa4d1457b720c048b3a",
    "dynasty": "宋",
    "content": [
      "久客无欢意，经时只倦游。",
      "落花犹解舞，飞絮太侵愁。",
      "日暮闻吹角，春归独倚楼。",
      "平生湖海愿，幽兴满扁舟。"
    ]
  },
  {
    "id": "2e89e4204846ffa42f5615c836d17204",
    "title": "寄潼川漕虞齐年",
    "authorName": "邵博",
    "authorId": "2e89e4204846ffa4d1457b720c048b3a",
    "dynasty": "宋",
    "content": [
      "尽略威严拊困穷，使车三出未论功。",
      "交游善者疑多可，节义临之凛不同。",
      "惜我已生前辈后，求君须向古人中。",
      "北堂老监归何晚，四海今还贞观风。"
    ]
  },
  {
    "id": "2e89e4204846ffa45535da9348c192fe",
    "title": "题智永上人潇湘夜雨图",
    "authorName": "邵博",
    "authorId": "2e89e4204846ffa4d1457b720c048b3a",
    "dynasty": "宋",
    "content": [
      "曾拟扁舟湘水西，夜窗听雨数归期。",
      "归来偶对高人画，却忆当年夜雨时。"
    ]
  },
  {
    "id": "2e89e4204846ffa448aec02c7d118f19",
    "title": "云安下偶成",
    "authorName": "邵博",
    "authorId": "2e89e4204846ffa4d1457b720c048b3a",
    "dynasty": "宋",
    "content": [
      "轻波飐鸭头，小艇翔燕尾。",
      "风沙三十程，云水一千里。",
      "雪尽晚寒轻，日长春睡美。",
      "汀芜翘碧茅，岸树裹红蕊。",
      "江浮清镜中，山入翠屏里。",
      "蜀鸟已惊心，巴猿犹恻耳。",
      "竹节数名滩，桃花验新水。",
      "谷莺歌尚慵，樯燕舞何喜。",
      "落日浪镕金，残花风剪绮。",
      "斯游兴最多，了不知行止。"
    ]
  },
  {
    "id": "2e89e4204846ffa45181af0f040bbc13",
    "title": "题司马相如琴台",
    "authorName": "邵博",
    "authorId": "2e89e4204846ffa4d1457b720c048b3a",
    "dynasty": "宋",
    "content": [
      "长卿本豪杰，礼法安可处。",
      "手弹南风琴，心调东邻女。",
      "杂身佣保中，初不忌笑侮。",
      "大者固已立，下此皆可补。",
      "三赋争日星，一书起今古。",
      "其馀不自秘，辄为人所取。",
      "何当尽见之，真是文章祖。",
      "凛然千载下，英气犹可睹。",
      "儿曹尔何知，杯酒那可污。",
      "故台已丘墟，胜绝谁敢据。",
      "我来访遗迹，低回不忍去。",
      "诗成欲叫君，云车隔烟雾。"
    ]
  },
  {
    "id": "2e89e4204846ffa4cc1bcb836b43d7b7",
    "title": "泊云安下大风骤雨作柏梁体一篇",
    "authorName": "邵博",
    "authorId": "2e89e4204846ffa4d1457b720c048b3a",
    "dynasty": "宋",
    "content": [
      "晴空赤日飞丹霞，扁舟春热汗且呀。",
      "寒温之候无乃差，朝犹挟纩莫著纱。",
      "祝融暴横势莫加，骤将炎赫移韶华。",
      "东皇游冶穷豪奢，未终节序还其家。",
      "忽惊猛吹扬白沙，烟云四起相邀遮。",
      "空中轣辘鸣雷车，枞枞白雨悬乱麻。",
      "风师雨将相矜夸，千刃万槊争嚣哗。",
      "玄旌皂纛何纷葩，势摇两蜀掀三巴。",
      "须臾雨止雷停挝，苍云扫尽天无瑕。",
      "恍如脱兔离轻罝，回头已见羲轮斜。",
      "山开水静风色嘉，喜翔燕雀嬉鱼虾。",
      "红颠白倒纷残花，披张林叶舒草芽。",
      "阴阳变化谁咄嗟，风云乃尔相喧拿。",
      "大哉一气通幽遐，彼苍高远安能涯。",
      "倚峰吟望心目赊，碧云千里号归鸦。"
    ]
  },
  {
    "id": "2e89e420484d36d17891e86d8fd447a2",
    "title": "咏愁",
    "authorName": "石象之",
    "authorId": "2e89e420484d36d1d1457b72d1457b72",
    "dynasty": "宋",
    "content": [
      "来何容易去何迟，半在心头半在眉。",
      "门掩落花春去后，窗窥残月酒醒时。",
      "柔如万顷连天草，乱比千寻匝地丝。",
      "除却五侯歌舞地，人间何处不相随。"
    ]
  },
  {
    "id": "2e89e420484d36d1bbbf41dd55883618",
    "title": "东掖四绝句入天台",
    "authorName": "石象之",
    "authorId": "2e89e420484d36d1d1457b72d1457b72",
    "dynasty": "宋",
    "content": [
      "溪岑萦绕红尘外，殿阁攲危翠霭间。",
      "我见老僧无一事，老僧更羡白云闲。"
    ]
  },
  {
    "id": "2e89e420484d36d1bbbf41dd469216df",
    "title": "东掖四绝句入天台",
    "authorName": "石象之",
    "authorId": "2e89e420484d36d1d1457b72d1457b72",
    "dynasty": "宋",
    "content": [
      "洗除尘垢访名蓝，不得相逢益自惭。",
      "松桂阴森香火冷，乱云空锁白莲庵。"
    ]
  },
  {
    "id": "2e89e420484d36d1bbbf41dd1e772dd3",
    "title": "东掖四绝句入天台",
    "authorName": "石象之",
    "authorId": "2e89e420484d36d1d1457b72d1457b72",
    "dynasty": "宋",
    "content": [
      "山椒亭榭适徘徊，病膜烦襟斗顿开。",
      "若有尘埃何处隔，此中自是少尘埃。"
    ]
  },
  {
    "id": "2e89e420484d36d1bbbf41ddaf7848b6",
    "title": "东掖四绝句入天台",
    "authorName": "石象之",
    "authorId": "2e89e420484d36d1d1457b72d1457b72",
    "dynasty": "宋",
    "content": [
      "结社当年号白莲，师心应欲继前贤。",
      "有时中夜初回定，清磬一声秋月圆。"
    ]
  },
  {
    "id": "2e89e42048502bc0d9918a07d9bab8fe",
    "title": "赠胡彦忠",
    "authorName": "吴丰",
    "authorId": "2e89e42048502bc0d1457b72d1457b72",
    "dynasty": "宋",
    "content": [
      "古羊人物舜风馀，子姓传来祇旧庐。",
      "为爱一门能守义，相承五世不分居。"
    ]
  },
  {
    "id": "2e89e4204858550408d5b0eadc7f5d80",
    "title": "题半山寺",
    "authorName": "杨元亨",
    "authorId": "2e89e42048585504d1457b72d1457b72",
    "dynasty": "宋",
    "content": [
      "蹇驴挟策一苍头，罢相归来隐寂寥。",
      "看到半山三不足，依然野水漫青苗。"
    ]
  },
  {
    "id": "2e89e420485de34a4104fcfa3bcb1d9f",
    "title": "心耻奉檄",
    "authorName": "陈梦庚",
    "authorId": "2e89e420485de34a160c8865b51a15f3",
    "dynasty": "宋",
    "content": [
      "日月孔兼孟，尘埃申与韩。",
      "合于三尺法，行矣一分宽。",
      "火伞不遮热，冰壶独枕寒。",
      "平反了无几，足迹略高安。"
    ]
  },
  {
    "id": "2e89e420485de34ae8d4f52caa355e15",
    "title": "题钱明仲汲古堂",
    "authorName": "陈梦庚",
    "authorId": "2e89e420485de34a160c8865b51a15f3",
    "dynasty": "宋",
    "content": [
      "自一而三散万殊，学惟定力是功夫。",
      "十分谨处持盘水，万理紬来似辘轳。",
      "痴叔床空唯易在，濂溪阁冷有图无。",
      "希天穷到渊渊地，子肯闲来拥地炉。"
    ]
  },
  {
    "id": "2e89e420485de34a443309e21cd1dda8",
    "title": "初度客中有感",
    "authorName": "陈梦庚",
    "authorId": "2e89e420485de34a160c8865b51a15f3",
    "dynasty": "宋",
    "content": [
      "越舄长吟有所思，生空照社老空痴。",
      "一千馀尺拔文笔，三十六湾深墨池。",
      "人物要当天地意，溪山不欠晋唐诗。",
      "渊明子美成何事，牢落生涯寄酒卮。"
    ]
  },
  {
    "id": "2e89e420485de34aee4e01e13b3ed0a8",
    "title": "灯夕",
    "authorName": "陈梦庚",
    "authorId": "2e89e420485de34a160c8865b51a15f3",
    "dynasty": "宋",
    "content": [
      "人生能看几番灯，强倚灯花听竹声。",
      "玉管吹残梅外雪，星毬撰出雨边晴。",
      "人行香雾不知夜，儿傲饥雷看到明。",
      "梦破春风感留滞，老书移就短长檠。"
    ]
  },
  {
    "id": "2e89e420485de34a9b153696a40c7b3e",
    "title": "自刘真人庵上登飞云",
    "authorName": "陈梦庚",
    "authorId": "2e89e420485de34a160c8865b51a15f3",
    "dynasty": "宋",
    "content": [
      "列仙坛上碧鸡鸣，布袜青鞋取次行。",
      "上界烟霞疑可到，东方草木渐知名。",
      "一泓沧海杯浮景，万点青山棋落枰。",
      "脚底云飞寒带雨，此身知是在蓬瀛。"
    ]
  },
  {
    "id": "2e89e420485de34a8601e16a1191b0d9",
    "title": "汉祀坛",
    "authorName": "陈梦庚",
    "authorId": "2e89e420485de34a160c8865b51a15f3",
    "dynasty": "宋",
    "content": [
      "苔老坛荒扫不开，汉皇多欲岂仙才。",
      "乘龙人去真图失，万里空劳一使来。"
    ]
  },
  {
    "id": "2e89e420485de34aae14b73c53e78f26",
    "title": "仙茶灶",
    "authorName": "陈梦庚",
    "authorId": "2e89e420485de34a160c8865b51a15f3",
    "dynasty": "宋",
    "content": [
      "尽夸六碗便仙灵，得似仙山石乳清。",
      "此水此茶须是灶，无人肯说与端明。"
    ]
  },
  {
    "id": "2e89e420485de34a717327fdc6760fcf",
    "title": "武夷山",
    "authorName": "陈梦庚",
    "authorId": "2e89e420485de34a160c8865b51a15f3",
    "dynasty": "宋",
    "content": [
      "看了图经看旧碑，怪奇多是说秦时。",
      "当时人会秦王意，可是建山称武夷。"
    ]
  },
  {
    "id": "2e89e420485de34af3a6f144bbca3e45",
    "title": "唐刻石",
    "authorName": "陈梦庚",
    "authorId": "2e89e420485de34a160c8865b51a15f3",
    "dynasty": "宋",
    "content": [
      "长忆唐从天宝初，开元气象了无馀。",
      "宫中已制霓裳曲，刻石山灵失笑渠。"
    ]
  },
  {
    "id": "2e89e420485de34a173e8baf9d2d0acf",
    "title": "武夷大隐屏",
    "authorName": "陈梦庚",
    "authorId": "2e89e420485de34a160c8865b51a15f3",
    "dynasty": "宋",
    "content": [
      "大隐屏前风月闲，何人手种万琅玕。",
      "深深五曲东流水，合作千年洙泗看。"
    ]
  },
  {
    "id": "2e89e420485de34ac4afc5f590ee9949",
    "title": "武夷仙浴堂",
    "authorName": "陈梦庚",
    "authorId": "2e89e420485de34a160c8865b51a15f3",
    "dynasty": "宋",
    "content": [
      "神仙无垢骨犹香，底用山间开浴堂。",
      "我欲从之三洗髓，骑鲸散发水云乡。"
    ]
  },
  {
    "id": "2e89e420485de34a17be3c6b967d37cd",
    "title": "武夷大小廪石",
    "authorName": "陈梦庚",
    "authorId": "2e89e420485de34a160c8865b51a15f3",
    "dynasty": "宋",
    "content": [
      "白石青霞为岁计，佳殽旨酒出仙壶。",
      "侵天有廪无支遣，岁恶还能赈贷无。"
    ]
  },
  {
    "id": "2e89e420485de34a9b2110d5bd601470",
    "title": "仙船",
    "authorName": "陈梦庚",
    "authorId": "2e89e420485de34a160c8865b51a15f3",
    "dynasty": "宋",
    "content": [
      "此船何事架岩隈，不遂浮槎八月来。",
      "莫是飞仙无所用，乘风有路到蓬莱。"
    ]
  },
  {
    "id": "2e89e420485de34a6aee23c7e2b6488a",
    "title": "幔亭峰",
    "authorName": "陈梦庚",
    "authorId": "2e89e420485de34a160c8865b51a15f3",
    "dynasty": "宋",
    "content": [
      "山中别是一桃源，彩屋虹桥影不存。",
      "山下人痴犹自说，排檐元是武夷孙。"
    ]
  },
  {
    "id": "2e89e420485de34a552ea07ec413cc60",
    "title": "仙鼓楼",
    "authorName": "陈梦庚",
    "authorId": "2e89e420485de34a160c8865b51a15f3",
    "dynasty": "宋",
    "content": [
      "求仙曾误几英雄，只为沉迷利欲中。",
      "安得楼头一声鼓，顿教凡世醒盲聋。"
    ]
  },
  {
    "id": "2e89e420486eab7a17f7892205f7666a",
    "title": "游连山涌泉观次文与可韵",
    "authorName": "杨辟之",
    "authorId": "2e89e420486eab7ad1457b72d1457b72",
    "dynasty": "宋",
    "content": [
      "双旗晓出远游山，遍览幽奇日日闲。",
      "幕下渊云陪后乘，马蹄归去月华间。"
    ]
  },
  {
    "id": "2e89e420486ebd9c318c0fdf97939b75",
    "title": "谨次府判朝议江公之韵游阳华",
    "authorName": "陈邦庆",
    "authorId": "2e89e420486ebd9cd1457b72d1457b72",
    "dynasty": "宋",
    "content": [
      "断崖藏胜境，别是一壶天。",
      "怪石垂云乳，飞虹跨玉泉。",
      "丹青难下笔，造化不知年。",
      "文字工题品，漫郎优史迁。"
    ]
  },
  {
    "id": "2e89e420486ebd9c94ae246898398247",
    "title": "谨次府判朝议江公之韵道中二首",
    "authorName": "陈邦庆",
    "authorId": "2e89e420486ebd9cd1457b72d1457b72",
    "dynasty": "宋",
    "content": [
      "未分中厚长夜曼，果闻胡虏胆先寒。",
      "乾坤正赖英豪整，肯赋诗人行路难。"
    ]
  },
  {
    "id": "2e89e420486ebd9c94ae2468faf5e5a3",
    "title": "谨次府判朝议江公之韵道中二首",
    "authorName": "陈邦庆",
    "authorId": "2e89e420486ebd9cd1457b72d1457b72",
    "dynasty": "宋",
    "content": [
      "别驾来临值晚晴，眼中黑白甚分明。",
      "飞黄此去腾夷路，应念区区负弩迎。"
    ]
  },
  {
    "id": "2e89e4204873c40b77d23a343a01b0d2",
    "title": "李侍郎修路",
    "authorName": "陈袖",
    "authorId": "2e89e4204873c40bd1457b72d1457b72",
    "dynasty": "宋",
    "content": [
      "路馀百里两山间，水驿山程总不安。",
      "谁把千金平滑蹬，免教一叶委惊滩。",
      "行人感叹何时已，贤守功名百世看。",
      "次第吾闽都似掌，却嗤蜀道号泥盘。"
    ]
  },
  {
    "id": "2e89e420488790cec84e745ccf6e89e0",
    "title": "重辟西湖",
    "authorName": "林㟽",
    "authorId": "2e89e420488790ced1457b72d1457b72",
    "dynasty": "宋",
    "content": [
      "镜奁平处小桥西，桥外轻鸥掠镜飞。",
      "凿破青云放山出，拨开碧藓引湖归。",
      "带烟插柳阴虽瘦，趁雨栽荷绿已肥。",
      "欲借禽鱼祝君寿，君恩宽大此情微。"
    ]
  },
  {
    "id": "2e89e420488790cec84e745c096246b8",
    "title": "重辟西湖",
    "authorName": "林㟽",
    "authorId": "2e89e420488790ced1457b72d1457b72",
    "dynasty": "宋",
    "content": [
      "新堤喜绕几纡萦，挈榼携壶出满城。",
      "萍破烟纹容棹过，石开云罅看人行。",
      "亭浮横照波中影，僧拾残霞树杪声。",
      "不必凤凰山上问，此山东向面湖平。"
    ]
  },
  {
    "id": "2e89e420488790ce3747bbe6a4aeb90d",
    "title": "九日题潮阳县斋",
    "authorName": "林㟽",
    "authorId": "2e89e420488790ced1457b72d1457b72",
    "dynasty": "宋",
    "content": [
      "去岁重阳尚故乡，今朝官舍又重阳。",
      "人情不似黄花好，处处相逢一种香。"
    ]
  },
  {
    "id": "2e89e420488790ce89f205df662b9ee1",
    "title": "题西湖山岩二首",
    "authorName": "林㟽",
    "authorId": "2e89e420488790ced1457b72d1457b72",
    "dynasty": "宋",
    "content": [
      "咫尺移文唤即应，此亭便可配韩亭。",
      "溪流横过一湾碧，山色平分两岸青。",
      "落日钟声鸣远树，半空塔影倒寒汀。",
      "云烟满目皆亲种，留与邦人作画屏。"
    ]
  },
  {
    "id": "2e89e420488790ce89f205dfa78c6cd9",
    "title": "题西湖山岩二首",
    "authorName": "林㟽",
    "authorId": "2e89e420488790ced1457b72d1457b72",
    "dynasty": "宋",
    "content": [
      "坐对高舂放晚衙，舂米和石也穿芽。",
      "鸥边云阔三千顷，树杪烟横数万家。",
      "贮月未圆松琐碎，怯风无力竹攲斜。",
      "叮咛好护湖山景，养得阴成宿莫鸦。"
    ]
  },
  {
    "id": "2e89e4204887f2236bc42bf1785d30f5",
    "title": "道过遂县泊舟瞻大像有作",
    "authorName": "赵夔",
    "authorId": "2e89e4204887f223d1457b72d1457b72",
    "dynasty": "宋",
    "content": [
      "成佛经千祀，镌崖已一章。",
      "为怜尘世病，故作大医王。",
      "黄面无苔藓，青螺奈雪霜。",
      "滩声门外转，万古阅舟航。"
    ]
  },
  {
    "id": "2e89e4204887f2236a2e76f3697e9841",
    "title": "诗一首",
    "authorName": "赵夔",
    "authorId": "2e89e4204887f223d1457b72d1457b72",
    "dynasty": "宋",
    "content": [
      "青嶂横开高几重，巉岩直上半天中。",
      "虚明洞口千年久，澄澈流来一溜通。",
      "海蚌张颐方吸月，云龙奋迹遂乘风。",
      "隼旗出有随轩雨，指日秋成贺岁丰。"
    ]
  },
  {
    "id": "2e89e4204887f223a93b0e793803a59c",
    "title": "赠海陵佘公老人",
    "authorName": "赵夔",
    "authorId": "2e89e4204887f223d1457b72d1457b72",
    "dynasty": "宋",
    "content": [
      "为人八十有三岁，游历名山几洞天。若问老翁何所得，无心学道不求仙。",
      "不求仙，仙自然，炼气炼形精亦炼，精全神旺合长年。"
    ]
  },
  {
    "id": "2e89e4204887f223f42ee264fc7f9c41",
    "title": "桂山诸岩歌",
    "authorName": "赵夔",
    "authorId": "2e89e4204887f223d1457b72d1457b72",
    "dynasty": "宋",
    "content": [
      "秦皇开郡为桂林，古号名邦五岭阴。",
      "山琢玉簪攒万叠，江分罗带绕千寻。",
      "青青四顾列群山，生自天工巧若𨬖。",
      "玲珑拔地耸层秀，峥嵘嵯峨星斗间。",
      "其中有岩十二所，伏波灵显存祠宇。",
      "颜公读书窟室中，叠彩北山如列布。",
      "何年龙隐冲霄去，鳞鬣形模镵石路。",
      "仙人刘公飞升时，岩壁宛然遗旧题。",
      "穿云仙迹次左右，□虚道气多南溪。",
      "白雉听经生人类，萧寺丰碑有元记。",
      "信知一性无不通，石窦阴阴苔藓蒙。",
      "西南中隐尤胜绝，穿处得名因吕公。",
      "曾公程公皆旧迹，遗爱在民传古昔。",
      "沈沈岩谷有馀光，炎方胜概神难藏。",
      "周回不远郛郭下，轮蹄追赏何忙忙。"
    ]
  },
  {
    "id": "2e89e4204887f22369d9864e801df66b",
    "title": "桂山诸洞歌",
    "authorName": "赵夔",
    "authorId": "2e89e4204887f223d1457b72d1457b72",
    "dynasty": "宋",
    "content": [
      "宜人之地少陵诗，阅玩前贤词意奇。",
      "烂然五咏非虚语，位压坤方占一维。",
      "青青四顾列群山，生自天工巧若𨬖。",
      "玲珑拔地耸层秀，峥嵘嵯峨星斗间。",
      "其中有洞十二所，七星山下栖霞府。",
      "日月华君显迹灵，遇者当时郑冠卿。",
      "归到人间已三载，仙洞光阴时未改。",
      "至今旧记传无穷，玄岩蟠蛰闻白龙。",
      "一泓沈碧寒潭莹，水月圆明下翠峰。",
      "枕城楼观环俯视，绿锁乔林春日媚。",
      "秦碑柳记已难观，漓水南流泛渺漫。",
      "庆林巽穴玄风出，华景高明隐丹室。",
      "西方虚秀贯山腰，南华朝阳风景饶。",
      "夕阳北牖通仙径，白雀嘉莲池渌净。",
      "许多佳致卒难题，留与词人赓雅咏。"
    ]
  },
  {
    "id": "2e89e4204892133acb3eadd94c02a9e1",
    "title": "赵康州徐夫子庙",
    "authorName": "苗仲渊",
    "authorId": "2e89e4204892133ad1457b72d1457b72",
    "dynasty": "宋",
    "content": [
      "世惟忠与孝，训俗知所止。",
      "杀身赵康州，锡类徐夫子。",
      "虽非萃一门，死葬同闾里。"
    ]
  },
  {
    "id": "2e89e42048a0a5c10595531680942649",
    "title": "浯溪",
    "authorName": "杨冀",
    "authorId": "2e89e42048a0a5c1d1457b72d1457b72",
    "dynasty": "宋",
    "content": [
      "长安失驭颂声沈，作者谁能刻翠岑。",
      "大业尽归文老笔，中兴还死叛臣心。",
      "天边奎壁垂芒冷，溪上龙蛇倒影深。",
      "当日形容播金石，洋洋千载有遗音。"
    ]
  },
  {
    "id": "2e89e42048a1af55e251a82f43d8ad6b",
    "title": "题韩左军马图",
    "authorName": "赵说",
    "authorId": "2e89e42048a1af55d1457b72d1457b72",
    "dynasty": "宋",
    "content": [
      "龙媒神飞影在纸，双瞳墨湿电光紫。乌首昂昂渴奔水，青鬃迎风拂不起。",
      "逸气难居皂枥底，势欲陪龙走千里，月支真马有如此。",
      "落笔一与王生似，云是吾州韩画士。"
    ]
  },
  {
    "id": "2e89e42048affbf764e90463e3d40dad",
    "title": "送李少和还山",
    "authorName": "夏侯峤",
    "authorId": "2e89e42048affbf7043c3d7efed33392",
    "dynasty": "宋",
    "content": [
      "暂来双阙下，雅向九霞间。",
      "遂策云中杖，言归海上山。",
      "入林煮白石，服气驻朱颜。",
      "自愧风尘客，琼枝窅莫攀。"
    ]
  },
  {
    "id": "2e89e42048b5d487992a3c876b32c23a",
    "title": "题安阳山翠微寺",
    "authorName": "唐皞",
    "authorId": "2e89e42048b5d487d1457b72d1457b72",
    "dynasty": "宋",
    "content": [
      "平地巍然起一峰，历山西畔隔湖东。",
      "势侵云汉千寻直，影落烟村四面同。",
      "龙窟正当螺髻顶，僧居端在画图中。",
      "邦人不独资观赏，旱岁为霖更有功。"
    ]
  },
  {
    "id": "2e89e42048b5d48714c495b172e98724",
    "title": "上方",
    "authorName": "唐皞",
    "authorId": "2e89e42048b5d487d1457b72d1457b72",
    "dynasty": "宋",
    "content": [
      "佛龛经阁等岩㠂，地在高中此最高。",
      "日出四楹浮宝气，云开百里见秋毫。",
      "登临暂得心机静，徙倚翻嫌目力劳。",
      "况是雄飞先上者，强挥吟笔继诗豪。"
    ]
  },
  {
    "id": "2e89e42048c8160a79b5e0feb750f952",
    "title": "和邓至宏咏桂",
    "authorName": "崔中",
    "authorId": "2e89e42048c8160ad1457b72d1457b72",
    "dynasty": "宋",
    "content": [
      "留伴君家老圃芳，月中馀荫带天香。",
      "愚公纵有移山力，不入当年花石纲。"
    ]
  },
  {
    "id": "2e89e42048caa508fb267bef5d909872",
    "title": "会诸官韩亭",
    "authorName": "章元振",
    "authorId": "2e89e42048caa508d1457b72d1457b72",
    "dynasty": "宋",
    "content": [
      "我爱韩亭好，文公像逼真。",
      "音容虽已往，英概恍如新。"
    ]
  },
  {
    "id": "2e89e42048cafb67c4a49061c6ffe6e0",
    "title": "挽和靖先生",
    "authorName": "高闶",
    "authorId": "2e89e42048cafb67db2b418255b1927f",
    "dynasty": "宋",
    "content": [
      "身占河南第一功，力行笃信守家风。",
      "渊源漫说斯文丧，深切今知此道东。",
      "七日梦楹终有待，三年筑室恨无从。",
      "嵩伊千古温淳气，收入稽山鉴影中。"
    ]
  },
  {
    "id": "2e89e42048d93968787741701614edaa",
    "title": "望仙铺",
    "authorName": "梅癯兵",
    "authorId": "2e89e42048d93968d1457b72d1457b72",
    "dynasty": "宋",
    "content": [
      "一叟搜盆妇絮羹，喜闻官至出相迎。",
      "两三家自为邻里，一半田皆无主名。"
    ]
  },
  {
    "id": "2e89e42048de4513f0b3a1d37154e8e6",
    "title": "登帢帻峰",
    "authorName": "陈棠",
    "authorId": "2e89e42048de4513c6bff6253ecb3455",
    "dynasty": "宋",
    "content": [
      "云碍虚檐日，风号老木秋。",
      "山城围晚翠，江槛俯寒流。",
      "世事悲苍狗，生涯付白鸥。",
      "烟尘犹在眼，浑欲不胜愁。"
    ]
  },
  {
    "id": "2e89e42048de451363a6512e46766df6",
    "title": "晚步",
    "authorName": "陈棠",
    "authorId": "2e89e42048de4513c6bff6253ecb3455",
    "dynasty": "宋",
    "content": [
      "晚步沙头倚小晴，南山正与暮云横。",
      "栖鸦啼处野烟合，飞鸟去边孤月生。",
      "树暗风微花气度，溪深雨涨水痕平。",
      "夜阑衣湿迷归路，仿佛前村灯火明。"
    ]
  },
  {
    "id": "2e89e42048de4513b2c42bd914eca1b9",
    "title": "建炎丞相成国吕忠穆公退老堂",
    "authorName": "陈棠",
    "authorId": "2e89e42048de4513c6bff6253ecb3455",
    "dynasty": "宋",
    "content": [
      "黄閤雍容静塞尘，淩烟功就便抽身。",
      "三年暂别长安日，五亩来追独乐春。",
      "槐鼎政须还国老，溪山聊且慰骚人。",
      "似闻天语传中使，行告廷臣设九宾。"
    ]
  },
  {
    "id": "2e89e42048de4513b2c42bd9c4b95dd0",
    "title": "建炎丞相成国吕忠穆公退老堂",
    "authorName": "陈棠",
    "authorId": "2e89e42048de4513c6bff6253ecb3455",
    "dynasty": "宋",
    "content": [
      "解组归来万事休，买茅初葺一堂幽。",
      "绿筠晓月摇苍佩，红树春风散彩斿。",
      "鸥鹭心情虽退志，麒麟图画尚追求。",
      "行看驰驲趋丹陛，趁取闲时秉烛游。"
    ]
  },
  {
    "id": "2e89e42048e014ca2c5e5b0c4d779914",
    "title": "春日田园杂兴",
    "authorName": "全璧",
    "authorId": "2e89e42048e014cad1457b72d1457b72",
    "dynasty": "宋",
    "content": [
      "倦游归隐白云乡，芳草庭闲昼日长。",
      "晋氏衣冠门外柳，豳人风俗屋边桑。",
      "青林伐鼓村村社，绿水平畴处处秧。",
      "未分东风欺老眼，一编牛背卧斜阳。"
    ]
  },
  {
    "id": "2e89e42048f24e9655cbf0880d45bfa7",
    "title": "透碧霄",
    "authorName": "朱叔大",
    "authorId": "2e89e42048f24e96d1457b72d1457b72",
    "dynasty": "宋",
    "content": [
      "初疑石壁无行路，已转方知透碧霄。",
      "茶鼎快烹泉窦月，酒杯低吸海门潮。",
      "乾坤浩荡乡心远，岁月苍忙客鬓凋。",
      "欲约洪崖同一笑，满山竹□自萧萧。"
    ]
  },
  {
    "id": "2e89e42048f6e7cfbc21c387066061f3",
    "title": "送程给事知越州",
    "authorName": "范镗",
    "authorId": "2e89e42048f6e7cfd1457b72d1457b72",
    "dynasty": "宋",
    "content": [
      "青门聊起濯缨歌，昼绣经从鬓已皤。",
      "越俗易谙缘地近，吴人奚独羡金多。",
      "要知新集馀民事，亦有东来使者过。",
      "今日轻帆到江浒，藩宣宜得似西河。"
    ]
  },
  {
    "id": "2e89e42048f6e7cf844a586fb1181c63",
    "title": "游浈阳峡",
    "authorName": "范镗",
    "authorId": "2e89e42048f6e7cfd1457b72d1457b72",
    "dynasty": "宋",
    "content": [
      "峡流触石石欲裂，峡舟溯水心寸拆。",
      "系缆心头夜向阑，惊浪沄沄写寒月。",
      "风餐水宿知几年，馀生可复瘴江边。",
      "愁绝不眠起披户，顾视海宇天茫然。"
    ]
  },
  {
    "id": "2e89e42048f6e7cfd29d22f7e162aa69",
    "title": "书碧",
    "authorName": "范镗",
    "authorId": "2e89e42048f6e7cfd1457b72d1457b72",
    "dynasty": "宋",
    "content": [
      "君不见英江碧落之洞之奇异，览遍堪舆无一二。",
      "乱石丛中孕粹精，万里荒崖启灵秘。",
      "飞来峰喜石玲珑，后人雕琢徂真风。",
      "通天岩穴亦幽敞，有山无水非吾从。",
      "锦石半空杳玄径，泉石犹怜未相应。",
      "星岩山泽本自佳，却被渔人苦深病。",
      "何如此洞妙神工，架空绝壑如长虹。一水中流抱青碧，群峰掩映迷仙迹。",
      "巨灵擘开神禹凿，怪石崆峒翳寥廓。云华缥缈闻箫笙，宝室光腾下鸾鹤。",
      "初疑河汉通天阍，欲泛星槎一问津。又疑误入桃源浒，源头恐有先秦民。",
      "我生癖性耽奇特，每遇胜游兴增逸。□来得此慰初心，积虑沈疴恍如失。",
      "吴罗二子亦豪英，溪头饮我双玉瓶。",
      "醉来晞发云霞外，一笑林壑生秋声。洞天福地遍天下，蓬岛三山终幻化。",
      "会当八极恣神游，小作行窝驻吾驾。"
    ]
  },
  {
    "id": "2e89e42048f6e7cfa5f9baedf69d15f8",
    "title": "碧落洞",
    "authorName": "范镗",
    "authorId": "2e89e42048f6e7cfd1457b72d1457b72",
    "dynasty": "宋",
    "content": [
      "玉削苍峦千碧虚，洞中杳杳真人居。",
      "绰约冰采颜如珠，一念不起终无如。",
      "我缘朴陋厌纷挐，心与幽致烦簪裾。",
      "九阳丹就括灵枢，飘然再访聊踟蹰。"
    ]
  },
  {
    "id": "2e89e420491b7522738eb7ba835a5879",
    "title": "雨中望蓬莱山",
    "authorName": "张君房",
    "authorId": "2e89e420491b7522d1457b72d1457b72",
    "dynasty": "宋",
    "content": [
      "重帘垂密雨，孤梦隔秋宫。",
      "红炉九华暗，香消芳思融。",
      "仙忻望不及，鹤信遣谁通。",
      "但云许玉斧，宁知张巨公。"
    ]
  },
  {
    "id": "2e89e420491b7522f8c9e571705fb296",
    "title": "梦中作",
    "authorName": "张君房",
    "authorId": "2e89e420491b7522d1457b72d1457b72",
    "dynasty": "宋",
    "content": [
      "亭尤逢夜竹，不识自知音。",
      "朦胧望明月，终得拂青尘。"
    ]
  },
  {
    "id": "2e89e420491facafa534c9f3d9e0d505",
    "title": "临终诗",
    "authorName": "傅得一",
    "authorId": "2e89e420491facafe19347e1c44e5038",
    "dynasty": "宋",
    "content": [
      "平生胆气清高，抱道长乐逍遥。",
      "天地阴阳反覆，云收雾卷丹霄。"
    ]
  },
  {
    "id": "2e89e42049344971476c9b4bbfc5f4f0",
    "title": "睢阳五老会诗",
    "authorName": "冯平",
    "authorId": "2e89e42049344971d1457b72d1457b72",
    "dynasty": "宋",
    "content": [
      "诏恩分务许优闲，肯借留都獬豸冠。",
      "名宦傥来空扰攘，丘园归去好盘桓。",
      "醉游春圃烟霞暖，吟听秋潭水石寒。",
      "退傅况兼为隐伴，红尘那复举头看。"
    ]
  },
  {
    "id": "2e89e420493520962b7a9d95c5b38b51",
    "title": "江帆",
    "authorName": "汪涯",
    "authorId": "2e89e42049352096d1457b72d1457b72",
    "dynasty": "宋",
    "content": [
      "江帆去去可肠断，千古万古越王台。",
      "扫空黄叶晚风定，飞尽碧天晴鸟回。",
      "半生无成坐笔砚，万事不理问樽罍。",
      "年年看梅今白首，已矣英雄留七哀。"
    ]
  },
  {
    "id": "2e89e42049352096da2cab73dccc8538",
    "title": "江行",
    "authorName": "汪涯",
    "authorId": "2e89e42049352096d1457b72d1457b72",
    "dynasty": "宋",
    "content": [
      "江陵白鱼如斫玉，挂席独去风日寒。",
      "封题两瓮寄白发，儿涯不是作鱼官。"
    ]
  },
  {
    "id": "2e89e42049352096da2cab73115a89f7",
    "title": "江行",
    "authorName": "汪涯",
    "authorId": "2e89e42049352096d1457b72d1457b72",
    "dynasty": "宋",
    "content": [
      "秋光荡漾满行色，邻舟吹笛不堪闻。",
      "洞庭濯足一樽酒，夫君不来空白云。"
    ]
  },
  {
    "id": "2e89e42049352096479a95676246e6de",
    "title": "采石独酌",
    "authorName": "汪涯",
    "authorId": "2e89e42049352096d1457b72d1457b72",
    "dynasty": "宋",
    "content": [
      "欲落不落月在手，百年几何持钓纶。",
      "不知春色万象表，绿烟漠漠入江滨。",
      "天翻地覆有今夕，酒熟诗温无可人。",
      "向来谈笑成黄土，堕泪未了鸡司晨。"
    ]
  },
  {
    "id": "2e89e4204935bb51903d1896680dea54",
    "title": "登州黄县卢山延真观纪异",
    "authorName": "徐三畏",
    "authorId": "2e89e4204935bb51d1457b72d1457b72",
    "dynasty": "宋",
    "content": [
      "芝阴旧是神仙宅，驾鹤泠风著前籍。",
      "青冥倒影不可寻，闲有遗灵表奇迹。",
      "往时瑞草出西楹，蟠茎引蔓缘屋壁。",
      "蓊郁青葱净点尘，覆被仙容周幄帟。",
      "通人备考神农经，无说无名终不识。",
      "传之于今三十年，目睹耳聆犹历历。",
      "迩来复见古砌下，冰结池面坚铁石。",
      "中有锁细百千状，贯玉联珠相倚植。",
      "炉形塔影最明察，俨如天匠穷雕刻。",
      "堵观魄动骇且疑，试为求端一推覈。",
      "有道致祥闻自古，谅由叶气潜薰炙。",
      "川珍岳贡惟恐后，器车丹甑何由惜。",
      "舜廊渊默正垂衣，鸿塞清夷方偃伯。",
      "宜哉殊像发重□，□应兴龙靡差忒。",
      "至圣谦冲美不居，瑞合图书禁笺册。",
      "草茅爵跃赋巴□，窃与尧民喧壤击。"
    ]
  },
  {
    "id": "2e89e4204937aa82bc713f1893fa807e",
    "title": "垂虹亭",
    "authorName": "祝乂",
    "authorId": "2e89e4204937aa82d1457b72d1457b72",
    "dynasty": "宋",
    "content": [
      "冷浸三江碧，青围四面山。",
      "帆归烟浪杪，人住水云间。",
      "风飐波声碎，虹垂雨意闲。",
      "无端动归兴，一棹喜轻还。"
    ]
  },
  {
    "id": "2e89e42049392fd8636054b1b92f0bb2",
    "title": "姑苏灵岩寺",
    "authorName": "陈善",
    "authorId": "2e89e42049392fd8d1457b72d1457b72",
    "dynasty": "宋",
    "content": [
      "山僧不好古，改作任所欲。",
      "洞荒径已迷，廊空响谁续。"
    ]
  },
  {
    "id": "2e89e42049392fd8fa14286b9203b0a8",
    "title": "和人",
    "authorName": "陈善",
    "authorId": "2e89e42049392fd8d1457b72d1457b72",
    "dynasty": "宋",
    "content": [
      "鲛绡巧织在深泉，不与人间机杼联。",
      "要知妙在笔墨外，第一莫为醒者传。"
    ]
  },
  {
    "id": "2e89e420493c03ee809970b2da705a51",
    "title": "捕虎行",
    "authorName": "汪襄",
    "authorId": "2e89e420493c03eed1457b72d1457b72",
    "dynasty": "宋",
    "content": [
      "西山春暮繁草木，红白花开映岩谷。朝来猛虎忽留踪，猎人挟刃争驱逐。",
      "坡平草软筋力健，目光两镜照林麓。吻牙狐兔何足噬，要向川原饱人肉。",
      "猎夫鼓勇欲生擒，失利宁虞伤手足。我令壮士八九辈，袒裼而往敢退缩。",
      "持戈踊跃皆直前，不顾爪牙加抵触。於菟怒斗力已困，白刃纷然刺其腹。",
      "不施陷阱设罗网，须臾俄闻就缚束。未逾半昼捷书来，抚掌惊嗟大神速。",
      "百夫肩舁向城市，塞巷填街争纵目。皆云古昔未曾有，不比春山得麋鹿。",
      "斑皮爱护输府，肝胆珍奇竞收蓄。吾闻兽之猛者莫如虎，摇尾磨牙肆其毒。",
      "一旦力尽势已穷，血膋反以饷僮仆。乃知刚狠不足恃，仁若驺虞才可录。",
      "虎兮虎兮，曷为出哉，深山穷谷可以隐而不隐，岂以夫皮为之灾。",
      "官有壮土长戟可以捕取尔，尔其亟去无复来。大江虽深亦可渡，纵横勿碍行人路。"
    ]
  },
  {
    "id": "2e89e420494008623081ee4c85ca2ba4",
    "title": "题赵子固水仙图",
    "authorName": "翠屏道人",
    "authorId": "2e89e42049400862d1457b72d1457b72",
    "dynasty": "宋",
    "content": [
      "翠带悬珰重，凌波步步轻。",
      "春深不成怨，锦瑟夜无声。"
    ]
  },
  {
    "id": "2e89e42049431b21742a41b7167b62c5",
    "title": "拙诗五十六言赠富乐山海公长老",
    "authorName": "冯如晦",
    "authorId": "2e89e42049431b21d1457b72d1457b72",
    "dynasty": "宋",
    "content": [
      "山名富乐冠三巴，佛子今生此出家。",
      "六祖禅宗心顿悟，碧云诗句众争夸。",
      "虎闻讲法驯高座，鸥识忘机立浅沙。",
      "八十馀年无俗虑，只应幽会有莲华。"
    ]
  },
  {
    "id": "2e89e4204943d21867cb30f66cb65eb1",
    "title": "南郊回仗",
    "authorName": "唐观",
    "authorId": "2e89e4204943d218d1457b72d1457b72",
    "dynasty": "宋",
    "content": [
      "传警千门寂，南郊彩仗回。",
      "但惊龙再见，谁识日双开。",
      "德泽施云雨，恩光变烬灰。",
      "阅兵貔武振，听乐凤凰来。"
    ]
  },
  {
    "id": "2e89e4204947ee6f38ec9f38e5f31a1f",
    "title": "咸淳戊辰馀月下浣去郡归里因访菊岩龚先生用平舟杨公韵题蓬山堂泉石",
    "authorName": "洪涛",
    "authorId": "2e89e4204947ee6fd1457b72d1457b72",
    "dynasty": "宋",
    "content": [
      "人生嚣尘中，几若驹过隙。",
      "安得坐此山，枕流复漱石。"
    ]
  },
  {
    "id": "2e89e42049695b114f3ba12bc7457b7d",
    "title": "吊王忠肃",
    "authorName": "杨由义",
    "authorId": "2e89e42049695b11d1457b72d1457b72",
    "dynasty": "宋",
    "content": [
      "太原城下屹行宫，云树笼葱掩碧空。",
      "铁马无声汾水急，满天风雨泣英雄。"
    ]
  },
  {
    "id": "2e89e4204969ca89eb69de68d3a9882d",
    "title": "杨庄铺",
    "authorName": "彭可轩",
    "authorId": "2e89e4204969ca89d1457b72d1457b72",
    "dynasty": "宋",
    "content": [
      "芳草迢迢去路，垂杨脉脉长亭。",
      "野渡半篙水碧，斜阳数点山青。"
    ]
  },
  {
    "id": "2e89e420496eb3e4ef3070205f83b657",
    "title": "如归亭",
    "authorName": "陶伯宗",
    "authorId": "2e89e420496eb3e4d1457b72d1457b72",
    "dynasty": "宋",
    "content": [
      "吾家本住洞庭西，烟雨生涯接钓矶。",
      "今日吴江亭上望，水光山色却如归。"
    ]
  },
  {
    "id": "2e89e420497a7335dbac0dc47d739a65",
    "title": "和范公希文怀庆朔堂",
    "authorName": "魏兼",
    "authorId": "2e89e420497a7335d1457b72d1457b72",
    "dynasty": "宋",
    "content": [
      "使君去后堪思处，庆朔堂前独到来。",
      "桃李无言争不怨，满园红白为谁开。"
    ]
  },
  {
    "id": "2e89e420497c2e30db6a389b88908871",
    "title": "鹤林寺次岳侍郎韵",
    "authorName": "朱承祖",
    "authorId": "2e89e420497c2e30d1457b72d1457b72",
    "dynasty": "宋",
    "content": [
      "鹤林古竹院，马素旧松关。",
      "草合门前路，云埋寺后山。",
      "花神千载去，僧话片时闲。",
      "满壁瑰奇句，惭窥豹一斑。"
    ]
  },
  {
    "id": "2e89e420498a3fbca9dcd5fb5d11e0bd",
    "title": "友善堂为张以道题",
    "authorName": "沈继祖",
    "authorId": "2e89e420498a3fbcd1457b72d1457b72",
    "dynasty": "宋",
    "content": [
      "上士与下士，多闻或寡闻。",
      "子诚能尚友，我亦叹离群。",
      "磨琢功当进，金兰志不分。",
      "孝标何所见，但广绝交文。"
    ]
  },
  {
    "id": "2e89e420498a3fbcd1170d9552e252c8",
    "title": "送杨侍郎帅江陵",
    "authorName": "沈继祖",
    "authorId": "2e89e420498a3fbcd1457b72d1457b72",
    "dynasty": "宋",
    "content": [
      "王眷勤三接，儒流见一真。",
      "维申柔且直，于尹学焉臣。",
      "玉铉当调化，金城要得人。",
      "行看司马相，端委静边尘。"
    ]
  },
  {
    "id": "2e89e420498a3fbcd1170d95d9458c73",
    "title": "送杨侍郎帅江陵",
    "authorName": "沈继祖",
    "authorId": "2e89e420498a3fbcd1457b72d1457b72",
    "dynasty": "宋",
    "content": [
      "蜀道登门日，于今十五秋。",
      "恩勤怀荐祢，飘泊久依刘。",
      "兹辍中台望，将宽北顾忧。",
      "望之多献纳，有欲为王留。"
    ]
  },
  {
    "id": "2e89e420498a3fbc983a0259b6761251",
    "title": "次韵答李孟达通判索鄙诗",
    "authorName": "沈继祖",
    "authorId": "2e89e420498a3fbcd1457b72d1457b72",
    "dynasty": "宋",
    "content": [
      "删后无诗亦可忧，人言赋者古诗流。",
      "欲闻正始今安在，须向先秦以上求。",
      "玄酒大羹存至味，子虚亡是谩相酬。",
      "万人丛里谁人晓，独有夫君暗点头。"
    ]
  },
  {
    "id": "2e89e420498a3fbc657997e6ae85388a",
    "title": "游西湖用中字韵呈直院高舍人",
    "authorName": "沈继祖",
    "authorId": "2e89e420498a3fbcd1457b72d1457b72",
    "dynasty": "宋",
    "content": [
      "制兼内外文章伯，远过当年高侍中。",
      "运笔不停池水黑，举觞未厌酒珠红。",
      "泛舟但仰膺门峻，登岘夫何湛辈同。",
      "傥以言诗许商赐，诗工宁复恨人穷。"
    ]
  },
  {
    "id": "2e89e420498a3fbc272b8e89efcf649a",
    "title": "题归州黄教授鲁斋",
    "authorName": "沈继祖",
    "authorId": "2e89e420498a3fbcd1457b72d1457b72",
    "dynasty": "宋",
    "content": [
      "鲁斋居士自忘机，丈席凝尘日下帷。",
      "甫也犹为老宾客，参乎独得道精微。",
      "奏篇已草三千牍，大厦当求四十围。",
      "行矣道山邻日月，未容巴蜀久相依。"
    ]
  },
  {
    "id": "2e89e420498a3fbc384065458f440f60",
    "title": "送直阁刘郎中知平江府",
    "authorName": "沈继祖",
    "authorId": "2e89e420498a3fbcd1457b72d1457b72",
    "dynasty": "宋",
    "content": [
      "星郎星使两俱优，三辅黄图帝选侯。",
      "万里登瀛超弱水，一轮有月照苏州。",
      "刀飞雪缕夸鲈鲙，云作奇峰簇虎丘。",
      "太守能书传宝帖，洞庭应寄橘千头。"
    ]
  },
  {
    "id": "2e89e420498a3fbcf8d7171f33bbc48f",
    "title": "三月晦日即席和章帅侍郎",
    "authorName": "沈继祖",
    "authorId": "2e89e420498a3fbcd1457b72d1457b72",
    "dynasty": "宋",
    "content": [
      "玉帐清无一点尘，浃旬休暇乐延宾。",
      "二天共醉千钟酒，三月惟馀一日春。",
      "风急鸟雏犹唤友，雨晴燕子也留人。",
      "骊珠八七盈怀袖，归去行囊喜不贫。"
    ]
  },
  {
    "id": "2e89e420498a3fbc3a0380555648b033",
    "title": "次瞿塘寄呈杨帅",
    "authorName": "沈继祖",
    "authorId": "2e89e420498a3fbcd1457b72d1457b72",
    "dynasty": "宋",
    "content": [
      "转柁边楼隔夕阳，竹枝歌断送飞航。",
      "敢同计事追韩信，每辱扬鞭问葛彊。",
      "雁影入江三峡冷，猿音呼月五更长。",
      "功名岁晚貂裘弊，归鬓应怜已点霜。"
    ]
  },
  {
    "id": "2e89e420498a3fbc0bdf49f4080a43ce",
    "title": "送閤学袁尚书帅蜀其二",
    "authorName": "沈继祖",
    "authorId": "2e89e420498a3fbcd1457b72d1457b72",
    "dynasty": "宋",
    "content": [
      "兵书一箧老空休，尚记当年寓益州。",
      "扪虱盖尝谈世事，鲙鲈聊复寄扁舟。",
      "我方泥饮夸严尹，公喜逢时过武侯。",
      "作此短歌怀感遇，运斤班郢独包羞。"
    ]
  },
  {
    "id": "2e89e420498a3fbc1901581bc63ede3e",
    "title": "送杨寺丞浑父帅安康",
    "authorName": "沈继祖",
    "authorId": "2e89e420498a3fbcd1457b72d1457b72",
    "dynasty": "宋",
    "content": [
      "杨子声名鹤在阴，诗书作帅有谋深。",
      "开关入洛平如掌，击楫中流酬此心。",
      "胡运只今那得久，齐疆指日自归侵。",
      "君当草奏摅忠愤，所领州名力去金。"
    ]
  },
  {
    "id": "2e89e420498a3fbc14649718b337907e",
    "title": "寄题新昌簿厅绿阴亭",
    "authorName": "沈继祖",
    "authorId": "2e89e420498a3fbcd1457b72d1457b72",
    "dynasty": "宋",
    "content": [
      "洛下追收黄耳信，林间闻创绿阴亭。",
      "千章古树虚帘接，四月清风羽扇停。",
      "兄弟头颅时感叹，江湖岁月久飘零。",
      "对床夜话知他日，幽赏如何得细听。"
    ]
  },
  {
    "id": "2e89e420498a3fbcc7211b77192aa04d",
    "title": "山斋诗",
    "authorName": "沈继祖",
    "authorId": "2e89e420498a3fbcd1457b72d1457b72",
    "dynasty": "宋",
    "content": [
      "置之一壑谢鲲像，画入三峰潘阆图。",
      "二子居山真得趣，山斋曾为写真无。"
    ]
  },
  {
    "id": "2e89e420498a3fbc5e1d1a18f6dc8d4b",
    "title": "杏花村",
    "authorName": "沈继祖",
    "authorId": "2e89e420498a3fbcd1457b72d1457b72",
    "dynasty": "宋",
    "content": [
      "杏破繁枝春意闹，牙盘堆实荐时新。",
      "仙家种此应知味，试问庐山姓董人。"
    ]
  },
  {
    "id": "2e89e420498a3fbcc85b3dcd2b8bf2a9",
    "title": "和黄叔万游西湖韵",
    "authorName": "沈继祖",
    "authorId": "2e89e420498a3fbcd1457b72d1457b72",
    "dynasty": "宋",
    "content": [
      "城西去天才尺五，溯游从之不修阻。",
      "西湖春水涨旧痕，葡萄盎盎浮春醑。",
      "鱼成队阵影虚游，禽呼友朋声乐与。",
      "船行是处有佳趣，芳草和烟迷断浦。",
      "小桥曲径通深幽，疑在阆风与玄圃。",
      "花飞犹有半妆在，柳长尚作画眉妩。",
      "酒中之仙仅八人，把杯谁是湖山主。",
      "楼台倒影俯清漪，密树摇风翠交舞。",
      "妙处政自落笔难，安得君房妙言语。",
      "只将剧饮饯残春，一醉忘形到尔汝。",
      "黄香可人招不来，云烟落纸英词吐。",
      "三年与君巴峡游，至今诗名播西土。",
      "金华不生有嫡孙，一时纸贵人争睹。",
      "维莫之春作兹游，绝忆苏仙赋东武。",
      "从今风月三千篇，要扫冰溪九万楮。",
      "芰荷立水更重游，当戒行厨治尊俎。"
    ]
  },
  {
    "id": "2e89e420498a3fbc52364ba52e98b4a9",
    "title": "俞舜俞作墨梅八轴皆取古人诗句请余赋之",
    "authorName": "沈继祖",
    "authorId": "2e89e420498a3fbcd1457b72d1457b72",
    "dynasty": "宋",
    "content": [
      "天生万物俱森罗，诗人于梅诗独多。",
      "不言成蹊桃与李，何敢当此不类歌。",
      "由来画中有新诗，俞君造次以笔追。",
      "浑然莫知诗画异，手与心犹不自知。",
      "红杏花开惊羯鼓，虞美草认歌声舞。",
      "笔能招此玉梅梦，花非解语如欲语。",
      "我生身世两茫茫，独与此花交分长。",
      "书窗有月半弄影，山驿无风远有香。",
      "溪流落英送我别，谁念孤芳增皎洁。",
      "此时我有万斛愁，吹断参差山石裂。",
      "吴霜忽点双鬓华，故人各在天一涯。",
      "南望一枝书断绝，临风不复三叹嗟。",
      "天花何曾著禅定，百忧炼心澄古井。",
      "世有铁心石肠人，举似我诗应首肯。"
    ]
  },
  {
    "id": "2e89e420498a3fbc8887d0c06b215e13",
    "title": "昭君村",
    "authorName": "沈继祖",
    "authorId": "2e89e420498a3fbcd1457b72d1457b72",
    "dynasty": "宋",
    "content": [
      "黄沙漫空天一色，漠北阴山断行迹。",
      "明妃辞汉适单于，委骨胡沙无来日。",
      "心事欲向琵琶传，天荒地老何人识。",
      "胡雁经年去会还，汉月几夜圆复缺。",
      "雁飞那解寄音尘，月明不管人愁绝。",
      "冢上千年不改青，怨入边风与羌笛。",
      "谁为君王设此谋，纵杀画工果何益。",
      "至今犹使昭君村，有女炙面殊不惜。",
      "汉已无策唐效之，公主沦弃豺狼域。",
      "何不设备御狂胡，人言仲舒计已疏。",
      "不以女色媚穹庐，圣宋之德千古无。"
    ]
  },
  {
    "id": "2e89e420498a3fbccbec01354506b666",
    "title": "爱民堂为涪陵卢使君题",
    "authorName": "沈继祖",
    "authorId": "2e89e420498a3fbcd1457b72d1457b72",
    "dynasty": "宋",
    "content": [
      "我来盛山郡，从公岁及期。",
      "公之字鳏寡，乳保于婴儿。",
      "公去再改岁，所去尤见思。",
      "至今盛山民，敬奉卢公祠。",
      "借留既不遂，涪江移州麾。",
      "两地虽少异，所爱则均施。",
      "去秋少城役，与公同试闱。",
      "把臂道畴昔，耿耿青灯期。",
      "对床风雨夜，夜语惊闻鸡。",
      "日有文字乐，唱酬多新诗。",
      "讫事遍游览，扁舟更同归。",
      "涪陵五日留，民物何熙熙。",
      "道中行歌者，拍手童稚嬉。",
      "终岁闾里间，不闻吏卒追。",
      "皆曰贤太守，父母其忍欺。",
      "政成多休暇，百废举无遗。",
      "美哉轮奂新，有堂崇故基。",
      "名堂形至意，爱民真天资。",
      "同时王别驾，誉处出一辞。",
      "醉馀书榜字，银钩照江湄。",
      "有客涪陵来，称颂世所稀。",
      "坐想觞咏乐，形留而神驰。",
      "愿同邹湛辈，记名千载垂。",
      "惟公甚盛德，岂待于发挥。",
      "当闻卜式语，治民适其宜。",
      "辟如牧羊者，败群当去之。",
      "雪霜与雨露，天以成四时。",
      "威克与刚克，要不伤于慈。",
      "公蕴经纶妙，未易坐井窥。",
      "因诗赞一二，以诏来者知。"
    ]
  },
  {
    "id": "2e89e420498a3fbca7be434282154fae",
    "title": "送洪内翰知太平府",
    "authorName": "沈继祖",
    "authorId": "2e89e420498a3fbcd1457b72d1457b72",
    "dynasty": "宋",
    "content": [
      "文章有正派，此派公独传。",
      "中绝仅如线，鸾胶真续弦。",
      "自有科举累，吾道几弃捐。",
      "相挻入茫昧，一律争谈玄。",
      "谁洗新学肠，少愈自圣颠。",
      "斯文日琢丧，未丧关诸天。",
      "上帝实惠顾，为时生此贤。",
      "高文破崖岸，天地发大全。",
      "论事似陆贽，实录如史迁。",
      "绪馀寄吟咏，直追风雅篇。",
      "根本于丘轲，道德其渊源。",
      "如奏清庙瑟，三叹遗音存。",
      "如闻阳春曲，和者奚寡焉。",
      "公昔在西掖，丝纶代王言。",
      "胥吏俱腕脱，思涌惊飞泉。",
      "玉堂久挥翰，夜席屡为前。",
      "禁中得颇牧，可但词采专。",
      "草书招赞普，传檄定幽燕。",
      "欲清塞北尘，自许素志坚。",
      "经纶天下手，绘像期凌烟。",
      "异论忽矛盾，去国何翩然。",
      "申伯宣辅相，有时于蕃宣。",
      "帆锦落天东，寒色与江连。",
      "雪意聚忽散，雁字整复偏。",
      "行行采石江，斗酒酹谪仙。",
      "古来文士贵，宠数极异恩。",
      "金井沃醉面，落笔动至尊。",
      "愿言投谮者，以雪千载冤。",
      "伟哉扶靴气，宁复事拘挛。",
      "异世傥同调，一系五湖船。"
    ]
  },
  {
    "id": "2e89e420498a3fbce1b15a7792fccb9d",
    "title": "上章帅侍郎",
    "authorName": "沈继祖",
    "authorId": "2e89e420498a3fbcd1457b72d1457b72",
    "dynasty": "宋",
    "content": [
      "太平之兆从西起，西方人兮独宏伟。",
      "中兴三相西蜀英，魏雍沂国封鼎峙。",
      "得君之专不约同，应龙翔云鱼有水。",
      "大勋将集自有时，时望今归章夫子。",
      "岷峨英气蟠千年，十年郁蟠一朝启。",
      "固应世命生大材，天下重轻之所系。",
      "六鳌不动海岳崇，八柱檠天穹窿倚。"
    ]
  },
  {
    "id": "2e89e420498a3fbce1b15a775fea6441",
    "title": "上章帅侍郎",
    "authorName": "沈继祖",
    "authorId": "2e89e420498a3fbcd1457b72d1457b72",
    "dynasty": "宋",
    "content": [
      "寿皇燕翼贻孙谋，寘公从橐良有以。",
      "龙蟠虎踞帝王都，居守重任不轻畀。",
      "神州陆沉五终星，有雠未复己三世。",
      "经营江表诚急先，移镇上流实隆委。",
      "议和但苟朝夕安，岁输金缯殊未已。",
      "无事坐养百万师，所虑民贫财益匮。",
      "胡雏何知蓄狂谋，天其启我或在此。",
      "荆州昔号用武国，曹瞒落笔惊刘备。",
      "况今吴蜀势连衡，乘时振槁悉披靡。",
      "料人当要知料己，上策由来当自治。",
      "实边至计耕与桑，祖逖未可成败议。",
      "祖宗德泽在遗黎，中原自有壶浆至。",
      "我公恩信结人深，岂独长城贤万里。",
      "尝闻机会不容发，尚父宵征奚暇寐。",
      "诸葛手握将相权，愿改吾短不自恃。",
      "其心休休能有容，即是古人勋业地。",
      "往时韩富屡守藩，以养威望须历试。",
      "一旦大用无间言，列圣用人有深意。",
      "虽然五大不在边，端委面槐乃公位。",
      "玄龄如晦不言功，持效于君兼众美。",
      "大江之西有癯儒，半生混迹渔樵里。",
      "兵书一箧老无功，耿耿但馀忧国泪。",
      "一官漫仕不疗饥，五斗折腰安敢耻。",
      "沮漳时倚仲宣楼，往事成尘谁复纪。",
      "此生幸识元紫芝，今为晏御尤自喜。",
      "冯驩欲歌归来乎，绕朝有策不用耳。",
      "函关请封一丸泥，赞普可招尺书纸。",
      "我思古人不可见，空对孤灯慕青史。",
      "公能挈之于沉渊，犹拟楯墨书檄字。",
      "举似孙郎帐下儿，或能道人意中事。"
    ]
  },
  {
    "id": "2e89e420498a3fbc5da92d598fadee76",
    "title": "上扬州钱帅",
    "authorName": "沈继祖",
    "authorId": "2e89e420498a3fbcd1457b72d1457b72",
    "dynasty": "宋",
    "content": [
      "名世半千推硕德，淮南第一是扬州。",
      "一尘不动边民乐，知有威声慑虏酋。",
      "人谓儒生将略疏，世人元未识真儒。",
      "天下武夫俱夺气，钱公赤手缚於菟。",
      "丰水有芑岂不仕，论者以为数世仁。",
      "寿皇所以遗嗣圣，如此真材有几人。",
      "夷虏久知唐李揆，近闻松漠抗毡车。",
      "虏在目中馀事耳，不烦遥度扫穹庐。",
      "天津桥上骑驴客，儒者知兵似晋公。",
      "五大在边非所称，谋谟合在庙堂中。",
      "春风十里杨花路，天下花中独有琼。",
      "樽俎折冲多胜赏，一时纸贵有诗声。",
      "淮南好客词人盛，风雅而来大小山。",
      "旧客尚馀枚叟在，秋风零落鬓毛班。",
      "联名雁塔终呈再，讨贼螺川又几年。",
      "范叔一寒今若此，绨袍或有故人怜。",
      "少陵去阆依严郑，彭泽还家太守贤。",
      "北道主人天下士，何须羞涩问囊钱。",
      "万事消磨独有诗，人言此派在江西。",
      "所期诵句百僚上，佳士由来经品题。"
    ]
  },
  {
    "id": "2e89e420498a3fbc7ee773fff97f8ce0",
    "title": "又代上张帅太尉",
    "authorName": "沈继祖",
    "authorId": "2e89e420498a3fbcd1457b72d1457b72",
    "dynasty": "宋",
    "content": [
      "三杰人材有重轻，子房呼字不呼名。",
      "天授家传此韬略，固应堂上有奇兵。",
      "方虎成功张仲在，惟忠与孝一心纯。",
      "英姿鹦鹉洲前见，异日麒麟閤上人。",
      "挟纩皆由一语温，吮疽效命亦前闻。",
      "听得武昌军士说，张家军比岳家军。",
      "元颜辛巳寇边日，十骑能收唐邓州。",
      "奈何养兵一百万，岁以金缯遗虏囚。",
      "春秋尚复九世雠，和议于今六十秋。",
      "诸将宁无持禄念，将军必不为身谋。"
    ]
  },
  {
    "id": "2e89e420498a3fbcb4da891975a80890",
    "title": "和阎帅侍郎见寄",
    "authorName": "沈继祖",
    "authorId": "2e89e420498a3fbcd1457b72d1457b72",
    "dynasty": "宋",
    "content": [
      "全荆百万兵屯云，甲光耀日争晶荧。",
      "中有诗书礼乐帅，声色不动今孔明。",
      "幕府昼闲多啸咏，风流文采被诸生。",
      "嗟予入蜀四载久，恨未得承謦欬声。",
      "今为属县方托迹，似闻号召将朝京。",
      "荆州一纸贤十部，字画飞动诗语清。",
      "居然二妙到蔀屋，再拜庄诵心已倾。",
      "忆昔锦城秋月里，张侯更迭赋歌行。",
      "人生聚散不可料，如月圆缺与阴晴。",
      "岂期斐章辱赐和，骊珠宝璐箧笥盈。",
      "傥因徐辟见孟子，有志未就公其成。"
    ]
  },
  {
    "id": "2e89e420498a3fbce33c48d69ba5480c",
    "title": "送阁学袁尚书帅蜀分得云字韵",
    "authorName": "沈继祖",
    "authorId": "2e89e420498a3fbcd1457b72d1457b72",
    "dynasty": "宋",
    "content": [
      "秋郊时出祖，秋尽不馀分。",
      "西湖贮秋色，护日浮轻云。",
      "煌煌元戎乘，行旃驻河濆。",
      "璧水官僚多，飞盖凝祥氛。",
      "坐间皆诗流，觞咏更纷纭。",
      "司成风骚将，诗坛推冠军。",
      "分韵召众作，号令听鼓鼖。",
      "古诗重送别，今当超前闻。",
      "伟哉益州牧，学奥穷典坟。",
      "知略辏上前，一洗凡马群。",
      "久著侍臣冠，献纳趋朝昕。",
      "全蜀谋帅重，临遣上意勤。",
      "惟先抚摩术，可策恢复勋。",
      "大雠竟未复，以周事夷獯。",
      "蜀民贫已甚，苛取犹丝棼。",
      "公施活国手，如拯溺救焚。",
      "未省锦城乐，侈靡徒纷纷。",
      "行看清献归，以道佐吾君。",
      "百壶致饮饯，宁复惜醉醺。",
      "蜀都虽可赋，于公何足云。",
      "诸葛有盛心，独得之河汾。",
      "赠言吾岂敢，此意渺无垠。",
      "抑使后来者，有感于斯文。"
    ]
  },
  {
    "id": "2e89e420498a3fbc43b13ff7dceac014",
    "title": "送閤学袁尚书帅蜀其一",
    "authorName": "沈继祖",
    "authorId": "2e89e420498a3fbcd1457b72d1457b72",
    "dynasty": "宋",
    "content": [
      "平章西事久仪图，朝有佥言帝曰俞。",
      "竟识向来袁彦道，无忧今有管夷吾。",
      "汉中席卷三秦定，卞子功成两虎俱。",
      "根本所先能用蜀，况乘兴运即擒胡。",
      "蜀备三边北最多，西南未易便包戈。",
      "嗟哉作俑茶盐酒，久矣疲民战守和。",
      "筑室道谋须勇决，养鱼沸鼎益烦苛。",
      "归来便把中书笔，留与儿童日咏歌。"
    ]
  },
  {
    "id": "2e89e420498fef642c218de384a06103",
    "title": "和祖择之咏震山岩彭徵君钓台",
    "authorName": "章友直",
    "authorId": "2e89e420498fef649246444dcd89fef7",
    "dynasty": "宋",
    "content": [
      "岩因更号震山居，台上犹存旧钓矶。",
      "一派沧浪真隐处，澄清尚可濯尘衣。"
    ]
  },
  {
    "id": "2e89e4204995e94637f8f80d10039e83",
    "title": "书感",
    "authorName": "杨再十一君",
    "authorId": "2e89e4204995e946d1457b72d1457b72",
    "dynasty": "宋",
    "content": [
      "枫江渡口草凄凄，桃浦桥边夕照低。",
      "惟有旧家双燕子，年年飞绕绿杨堤。"
    ]
  },
  {
    "id": "2e89e4204995e94637f8f80d87c020c8",
    "title": "书感",
    "authorName": "杨再十一君",
    "authorId": "2e89e4204995e946d1457b72d1457b72",
    "dynasty": "宋",
    "content": [
      "深湖两岸白云秋，芦荻花深隐钓舟。",
      "回首平原风浪急，却怜江海是安流。"
    ]
  },
  {
    "id": "2e89e4204995e94637f8f80d85814713",
    "title": "书感",
    "authorName": "杨再十一君",
    "authorId": "2e89e4204995e946d1457b72d1457b72",
    "dynasty": "宋",
    "content": [
      "潦倒江南一布衣，家贫岁晚寸心违。",
      "不堪倚杖枫江路，手种青松大十围。"
    ]
  },
  {
    "id": "2e89e4204995e946dd628e8f7c8f64e3",
    "title": "夜坐",
    "authorName": "杨再十一君",
    "authorId": "2e89e4204995e946d1457b72d1457b72",
    "dynasty": "宋",
    "content": [
      "竹窗吹雨夜潇潇，独拥寒炉叹寂寥。",
      "坐久不知更漏永，镫花零落篆香消。"
    ]
  },
  {
    "id": "2e89e4204995e9468072b65c97607154",
    "title": "咏史",
    "authorName": "杨再十一君",
    "authorId": "2e89e4204995e946d1457b72d1457b72",
    "dynasty": "宋",
    "content": [
      "张良大父父，相韩五世君。",
      "报仇误一击，佐命筹三军。",
      "灭秦复诛项，兴汉称元勋。",
      "始终心为韩，义烈千载闻。",
      "吾家世臣宋，绂冕兴如云。",
      "于今虽为庶，义不忘宋恩。",
      "国亡幸免死，忍复干禄云。",
      "耻为肤敏士，宁作殷顽民。"
    ]
  },
  {
    "id": "2e89e42049990e286f88efca8a653d0e",
    "title": "代意",
    "authorName": "刁衎",
    "authorId": "2e89e42049990e284b6538a46b180037",
    "dynasty": "宋",
    "content": [
      "蕙时芳夕九回肠，敛袂东窗待晓光。",
      "秦岭树高迷陇塞，楚天云淡隔潇湘。",
      "病馀公斡情多咏，秋晚安仁鬓足霜。",
      "休道鲛人落珠泪，微波还拟托陈王。"
    ]
  },
  {
    "id": "2e89e42049990e2819f8a6f6e8cedca9",
    "title": "汉武",
    "authorName": "刁衎",
    "authorId": "2e89e42049990e284b6538a46b180037",
    "dynasty": "宋",
    "content": [
      "高宴柏梁词可仰，横汾箫鼓乐难穷。",
      "已教丞相开东阁，犹使将军误北戎。",
      "洒泪甘泉还有恨，祈年仙馆惜成空。",
      "谁知辛苦回中道，共尽千龄五柞宫。"
    ]
  },
  {
    "id": "2e89e42049990e28a9207a05acb55a8e",
    "title": "梦中诗",
    "authorName": "刁衎",
    "authorId": "2e89e42049990e284b6538a46b180037",
    "dynasty": "宋",
    "content": [
      "圣朝文物古难过，何事寒门宠遇多。",
      "父向石渠新拜职，子从金殿又登科。",
      "须教枚马暂踪迹，堪笑巢由隐薜萝。",
      "报国报君何所有，一心待欲枕长戈。"
    ]
  },
  {
    "id": "2e89e42049990e28457ff339d19374ea",
    "title": "题义门胡氏华林书院",
    "authorName": "刁衎",
    "authorId": "2e89e42049990e284b6538a46b180037",
    "dynasty": "宋",
    "content": [
      "沙井地多异，华林景最幽。",
      "溪声常到枕，山色正含秋。",
      "树密苔封径，庭虚月满楼。",
      "清癯光累世，高义集名流。",
      "孝弟家风贵，儿孙学业优。",
      "皇恩特表重，朝达咏扁留。",
      "精溢千钟禄，荣过万户侯。",
      "宦途惭未息，何日遂经游。"
    ]
  },
  {
    "id": "2e89e420499ff6c2c08c24edab6d4785",
    "title": "宴建昌耋老",
    "authorName": "钟季玉",
    "authorId": "2e89e420499ff6c2d1457b72d1457b72",
    "dynasty": "宋",
    "content": [
      "大老如游更老彭，迎来公宇共称觥。",
      "问年齐说生乾道，有日重新见太平。",
      "八九十翁同胜会，一千馀岁侈耆英。",
      "燕毛序齿关风化，观感油然孝敬生。"
    ]
  },
  {
    "id": "2e89e42049a766a712a5a49592023d4e",
    "title": "雨花台",
    "authorName": "刘端之",
    "authorId": "2e89e42049a766a7d1457b72d1457b72",
    "dynasty": "宋",
    "content": [
      "六朝宫苑帝王州，何事兴衰若置邮。",
      "可是战争收拾后，却将歌舞破除休。",
      "千门尽锁梧桐雨，万堞深笼薜荔秋。",
      "试陟雨花台上望，夕阳烟水替人愁。"
    ]
  },
  {
    "id": "2e89e42049ae14cdf4578269db42855c",
    "title": "歌",
    "authorName": "开禧牧童",
    "authorId": "2e89e42049ae14cdd1457b72d1457b72",
    "dynasty": "宋",
    "content": [
      "朝出耕田暮饭牛，林泉风月共悠悠。",
      "九重虽窃阿衡贵，争得功名到白头。"
    ]
  },
  {
    "id": "2e89e42049b11f93d580bac16c6bcad7",
    "title": "题兴龙寺老柏院",
    "authorName": "张在",
    "authorId": "2e89e42049b11f93d1457b72d1457b72",
    "dynasty": "宋",
    "content": [
      "南邻北舍牡丹开，年少寻芳日几回。",
      "惟有君家老柏树，春风来似不曾来。"
    ]
  },
  {
    "id": "2e89e42049bc29e48cd9222b86d71460",
    "title": "它山堰次永嘉薛叔振韵",
    "authorName": "魏岘",
    "authorId": "2e89e42049bc29e4d1457b72d1457b72",
    "dynasty": "宋",
    "content": [
      "一朝堰此水，千载粒吾民。",
      "只仰溪为雨，何劳旱望云。",
      "四时人饮碧，六月稻尝新。",
      "流出心源泽，年年惠我鄞。"
    ]
  },
  {
    "id": "2e89e42049bc29e432d03f43bf72cb68",
    "title": "回沙闸成用可斋陈公韵",
    "authorName": "魏岘",
    "authorId": "2e89e42049bc29e4d1457b72d1457b72",
    "dynasty": "宋",
    "content": [
      "一堰限溪江，七乡利耕稼。",
      "卤汐回东溟，多水流仲夏。",
      "仁哉王长官，一劳贻永暇。",
      "长输不尽泽，绝胜晴雨乍。",
      "旱魃纵肆威，恃此不足怕。",
      "滴水一滴金，欲买真无价。",
      "年来沙作祟，耄倪忧日夜。",
      "役夫锸方举，贤帅车已下。",
      "丰赀发公储，严祀阐神舍。",
      "临流肃旌骑，问瘼穷隙罅。",
      "买地开一吭，纳水通百汊。",
      "山判不可移，石级谁敢跨。",
      "董正有赞府，相视皆别驾。",
      "仍忧竭尾闾，置栅抵立坝。",
      "即此是商霖，何必骄阳化。",
      "它山不可磨，钱秦特其亚。"
    ]
  },
  {
    "id": "2e89e42049beffb0af9e0181e4c61a65",
    "title": "赠田端彦",
    "authorName": "欧阳献",
    "authorId": "2e89e42049beffb0d1457b72d1457b72",
    "dynasty": "宋",
    "content": [
      "守节固穷匪易事，铁中谁许斗铮铮。",
      "闻道新除右仆射，难留高卧老先生。",
      "能令馀党留残息，必有昌言佐盛明。",
      "我欲效颦嗟老矣，西风回首涕纵横。"
    ]
  },
  {
    "id": "2e89e42049beffb06168bfa566d813b1",
    "title": "答田端彦",
    "authorName": "欧阳献",
    "authorId": "2e89e42049beffb0d1457b72d1457b72",
    "dynasty": "宋",
    "content": [
      "莫嗟骐骥老，不识云台仗。",
      "此骥天所月，未易论得丧。"
    ]
  },
  {
    "id": "2e89e42049c8b2c885af8b8508c0138f",
    "title": "西湖亭",
    "authorName": "林东美",
    "authorId": "2e89e42049c8b2c8d1457b72d1457b72",
    "dynasty": "宋",
    "content": [
      "金山亭榭遍林泉，独有湖山占得先。",
      "一鉴静开尘外境，数峰高插水中天。",
      "避人幽鸟声如剪，隔岸奇花色欲然。",
      "太守与民同乐事，公馀不惜绮为筵。"
    ]
  },
  {
    "id": "2e89e42049d2403b1379e03b56b9c119",
    "title": "中秋月",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "十轮霜影转庭梧，此夕羁人独向隅。",
      "未必素娥无怅恨，玉蟾清冷桂花孤。"
    ],
    "translation": "中秋月圆，月光洒到庭院,院中梧桐树影婆娑，我一人羁旅异乡，节日里看这月亮下的树影，时间缓缓过去，影子不知不觉的移动着。遥看天上明月，想那月宫中的婵娟，现在也未尝不感遗憾吧，陪伴她的，毕竟这有那清冷蟾蜍和孤寂桂树。"
  },
  {
    "id": "2e89e42049d2403b6c4ba8cc606c68b0",
    "title": "和宋子京召还学士院",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "网索轩窗邃，銮坡羽卫重。",
      "鹢舟还下濑，星使出飞龙。",
      "赋待三英集，词须五吏供。",
      "会看边燧息，横霈紫泥封。"
    ]
  },
  {
    "id": "2e89e42049d2403b6c4ba8ccb093f5d5",
    "title": "和宋子京召还学士院",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "暮召三山峻，晨趋一节回。",
      "乍维青雀舫，还直右银台。",
      "陟降丹涂密，论思武帐开。",
      "欲谈当世务，元藉轶群才。"
    ]
  },
  {
    "id": "2e89e42049d2403b6bf2fa638f75a9ee",
    "title": "送董信州",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "凤阙承丹诏，麟符得旧乡。",
      "雨中吴岫碧，林罅楚梅黄。",
      "使节江湖外，城楼翼轸旁。",
      "吾知召南树，从此接维桑。"
    ]
  },
  {
    "id": "2e89e42049d2403bf74a59599e528f34",
    "title": "送僧归护国寺",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "海峤黄金刹，安禅不记秋。",
      "来膺臣宰召，归泛越人舟。",
      "达性融三界，随缘极四流。",
      "还持双股锡，拂藓坐岩幽。"
    ]
  },
  {
    "id": "2e89e42049d2403beae65861dc8299e1",
    "title": "奉和真宗御制后苑杂花海棠",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "太液波才绿，灵和絮未飘。",
      "霞文光启旦，珠琲密封条。",
      "积润涵仙露，浓英夺海绡。",
      "九阳资造化，天意属乔繇。"
    ]
  },
  {
    "id": "2e89e42049d2403b15a1d24e05f2a78d",
    "title": "海棠其二",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "杳霭何惊目，鲜妍欲荡魂。",
      "向人无限思，当昼不胜繁。",
      "浩露晴方浥，游蜂暖更喧。",
      "只应春有意，留赠子山园。"
    ]
  },
  {
    "id": "2e89e42049d2403b2c23d1d54d0d6195",
    "title": "和枢密侍郎因看海棠忆禁苑此花最盛",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "青琐曾留眄，珍丛宛未移。",
      "幸分霖雨润，犹见艳阳姿。",
      "岸帻来朱槛，攀条忆绛蕤。",
      "能令人爱树，不独召南诗。"
    ]
  },
  {
    "id": "2e89e42049d2403ba60f4f59b0bcd892",
    "title": "奉和圣制元日其一",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "夏正标吉朔，尧历载初辰。",
      "柏叶清樽举，椒花绮颂陈。",
      "年芳随律盛，皇泽与时均。",
      "共有华封意，升平亿兆民。"
    ]
  },
  {
    "id": "2e89e42049d2403b3a0549355db6c9c4",
    "title": "奉和圣制立春日其一",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "紫宙星回后，青郊斗建时。",
      "上林莺啭早，南亩雪消迟。",
      "云矞千祥集，风条万类滋。",
      "皇情同率土，黔首颂昌期。"
    ]
  },
  {
    "id": "2e89e42049d2403b2c043b96b15790fc",
    "title": "奉和圣制上元夜",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "勾芒司节令，鹑火中星规。",
      "广陌消尘雾，重城集宴嬉。",
      "仙韶闻玉琯，宝焰列琼枝。",
      "万国同嘉会，胥庭即此时。"
    ]
  },
  {
    "id": "2e89e42049d2403b88f3859b571d41a1",
    "title": "奉和圣制上元",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "协风阳律应，满砌荚蓂新。",
      "绛阙罗千卫，华灯曜百轮。",
      "悠悠未央夜，粲粲彼都人。",
      "万宇今无外，登台共乐春。"
    ]
  },
  {
    "id": "2e89e42049d2403b88f3859b131110cd",
    "title": "奉和圣制上元",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "凤掖千门迥，金缸四照然。",
      "市阛通夜阙，歌肆与云连。",
      "叠鼓迷清漏，游车际晓天。",
      "泛膏仍洁祀，蚕麦伫登年。"
    ]
  },
  {
    "id": "2e89e42049d2403b88f3859bce48954d",
    "title": "奉和圣制上元",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "鹑火告中时，皇州盛若兹。",
      "九阳同化洽，万汇得春熙。",
      "楼月将收晚，歌云度欲迟。",
      "布和周海域，翾蠕遂收宜。"
    ]
  },
  {
    "id": "2e89e42049d2403b40d8a5a58f76c481",
    "title": "上元夕次韵答张谏议",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "歌吹欢娱夕，衡门可属垣。",
      "九城寒漏彻，三市宝灯繁。",
      "酒想嵇山醉，诗惭谢乐翻。",
      "如容陪后乘，那避八驺喧。"
    ]
  },
  {
    "id": "2e89e42049d2403b34ed396fd60f3ca2",
    "title": "次韵和天章范待制上元从幸会灵观",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "春莺欲满枝，荷橐从游时。",
      "旭日生华盖，灵风入羽旗。",
      "酒含雕玉浅，香度博山迟。",
      "共识天颜近，都忘昼漏移。"
    ]
  },
  {
    "id": "2e89e42049d2403bd964be06e0433c4b",
    "title": "奉和圣制上巳日",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "青阳三巳日，佳气九城中。",
      "洛饮传周俗，溱诗载郑风。",
      "停轮浮桂醑，解袂泛兰丛。",
      "选胜开慈宴，多欢组绶同。"
    ]
  },
  {
    "id": "2e89e42049d2403b1379e03b2dd13e4a",
    "title": "中秋月",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "三十六旬内，此时心赏并。",
      "中分九秋夜，占断百宵明。",
      "冷照兰闺澈，光含绮席清。",
      "谁知沧海曲，珠蚌最盈盈。"
    ]
  },
  {
    "id": "2e89e42049d2403b71b74c1101ec94d5",
    "title": "中秋月其二",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "天时与人意，龃龉旧无疑。",
      "坐久翻遗恨，光来已后期。",
      "行云凝黛色，见跋费金枝。",
      "况复输来夜，笙歌继夕曦。"
    ]
  },
  {
    "id": "2e89e42049d2403b92d60a1cb508854f",
    "title": "八日菊",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "瑞蓂才半折，金蕊已争妍。",
      "幸得重阳近，贪为一日先。",
      "登高谋宿约，泛酒试芳筵。",
      "诘旦寻馀馥，明知赏爱偏。"
    ]
  },
  {
    "id": "2e89e42049d2403b1a165bcf3da80e82",
    "title": "重阳夕内宿",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "把菊醒陶酒，扬鞭入汉闱。",
      "聚蚊秋未息，独鸟暮先归。",
      "世有凉暄隔，人无今昨非。",
      "悠然倒冠佩，频梦北山薇。"
    ]
  },
  {
    "id": "2e89e42049d2403b882d69b58a104501",
    "title": "奉和圣制除夜其二",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "珠躔回碧落，绛燎烛青规。",
      "琐闼琼签度，层台玉漏移。",
      "纳新皇泽普，顺节圣情怡。",
      "万宇长安陌，乡傩集此时。"
    ]
  },
  {
    "id": "2e89e42049d2403ba389e8a94eabcca2",
    "title": "和三兄除夜",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "星汉回曾宇，埙篪集上都。",
      "夜寒凝爆燎，春气入屠苏。",
      "九陌传珂乘，千门促漏壶。",
      "此时开棣宴，仍在碧城隅。"
    ]
  },
  {
    "id": "2e89e42049d2403b914bf97e7854d8ed",
    "title": "转运度支得青州资政黄素书韩吏部伯夷颂许昌相以以诗跋尾遂为七言因而寄及谨用拙篇纪咏",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "首阳垂范远，吏部属辞深。",
      "染翰著嘉尚，系言光德音。",
      "褒崇亘千𥜥，精妙极双金。",
      "题咏益珍秘，用昭贤彦心。"
    ]
  },
  {
    "id": "2e89e42049d2403b87a4ad83d139601b",
    "title": "次韵和王校勘中秋月",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "广寒仙署惬心期，秋半梧台木叶稀。",
      "有客正吟星北共，何人重赋鹊南飞。",
      "光含绮席传三雅，影逗兰房撤九微。",
      "趋府逸才过鲍掾，不辞终夕赏清晖。"
    ]
  },
  {
    "id": "2e89e42049d2403bdccfed7847c72405",
    "title": "九日北郡登高见寄",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "前日登高泛玉卮，击铜赓唱有新辞。",
      "如何偶作销魂别，又复重吟把菊诗。",
      "上苑盍簪延景刻，北都投辖盛官仪。",
      "烦君见想欢言者，可奈衡门绝贡綦。"
    ]
  },
  {
    "id": "2e89e42049d2403b5da9ae3c6c5f2ed9",
    "title": "九日宴集和徐通判韵",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "散插黄花两佩萸，粉饘蓬饵釂觞初。",
      "清歌咽后云生袂，妙舞翻时雪满裾。",
      "上客采香逢木密，佳人投钓得王馀。",
      "秋光屈指犹三七，莫向宾朋绮宴疏。"
    ]
  },
  {
    "id": "2e89e42049d2403b36e3b7f496d6bd53",
    "title": "次韵和史馆吕相公九日偶成",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "凤阙千门制不奢，上公精意在朝家。",
      "重阳蜜饵承班诏，西苑璆樽辍泛花。",
      "萧相未央功已半，汉皇宣室宴非赊。",
      "由来位极妨行乐，目断黄垆酒旆斜。"
    ]
  },
  {
    "id": "2e89e42049d2403bc4dd01f0ac70c1a4",
    "title": "和至日北园宴集",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "清晓融风肃桂堂，郡寮多暇舞筵张。",
      "台高已验云容媚，日暖悬知刻漏长。",
      "溪子弩寒千命中，兰英酒熟百传觞。",
      "官曹事集神都近，预拜需函庆一阳。"
    ]
  },
  {
    "id": "2e89e42049d2403b5345e15ba64c517c",
    "title": "奉和圣制除夜其一",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "秘掖楯轩严万户，庆宵躔次会三辰。",
      "丹闱肃穆犹凝夕，佳气葱珑渐报春。",
      "调历自将穹厚永，圣辞常与岁时新。",
      "送寒旁磔迎和令，率土群生仰昊旻。"
    ]
  },
  {
    "id": "2e89e42049d2403b0d438568ac9e3b81",
    "title": "春阴",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "十二重环閟洞房，愔愔危树俯回塘。",
      "风迷戏蝶闲无绪，露裛幽花冷自香。",
      "绮席醉吟销桂酌，玉台愁作涩银簧。",
      "梅青麦绿江城路，更与登高望楚乡。"
    ]
  },
  {
    "id": "2e89e42049d2403ba0eabd075db19412",
    "title": "赋得秋雨",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "点滴行云覆苑墙，飘萧微影度回塘。",
      "秦声未觉朱弦润，楚梦先知薤叶凉。",
      "野水有波增澹碧，霜林无韵湿疏黄。",
      "萤稀燕寂高窗暮，正是西风玉漏长。"
    ]
  },
  {
    "id": "2e89e42049d2403b0e9d1709467667c2",
    "title": "送凌侍郎归乡",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "江南藩郡古宣城，碧落神仙拥使旌。",
      "津吏戒船东下稳，悬僚负弩昼归荣。",
      "江山谢守高吟地，风月朱公故里情。",
      "曾预汉庭三独坐，府中谁敢伴飞觥。"
    ]
  },
  {
    "id": "2e89e42049d2403bc4231927fef13b92",
    "title": "张太傅生日诗",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "三陟槐庭二将坛，册书文武载勋贤。",
      "辞荣尚峻经邦秩，养素方临钓渭年。",
      "清会别开金谷墅，新吟多杂蕊珠篇。",
      "惊姜今日增华耀，海内簪绅共祝延。"
    ]
  },
  {
    "id": "2e89e42049d2403b956f4230904c2851",
    "title": "次韵谢借观五老图",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "道明回诏乐清闲，便向中朝脱冕冠。",
      "百日秉枢登相府，千年青史表旌桓。",
      "泰运正隆嫌气热，乾纲初整畏冰寒。",
      "逍遥唱和多高致，仪象霜风俾后看。"
    ]
  },
  {
    "id": "2e89e42049d2403bb67b2a171163c359",
    "title": "棋盘石",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "洞仙遗下石棋盘，人到壶天静处看。",
      "十九路谁弹黑界，几千年自带云寒。",
      "面平可步流星势，尘净元无旧藓瘢。",
      "乾雹声中闻子响，不知还许采樵观。"
    ]
  },
  {
    "id": "2e89e42049d2403be858a4ae2d5f0d69",
    "title": "忆临川旧游",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "仲子幽居杳蔼间，回环十亩尽林峦。",
      "游鱼倒溯清泉急，乳雉惊飞夕烧乾。",
      "系马短亭乘草茁，携壶芳榭值梅酸。",
      "浮生莫道今如昨，曷月朋簪争此欢。"
    ]
  },
  {
    "id": "2e89e42049d2403bdf7a7e9bb552ad48",
    "title": "题东湖涵虚阁",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "水有支流树有孙，重重门巷挂朱轩。",
      "三君雅望标人杰，千里澄波隔世喧。",
      "西对户庭徐孺宅，北传钟梵给孤园。",
      "欲知嗣续无穷胜，两两荣归汉使轓。"
    ]
  },
  {
    "id": "2e89e42049d2403b125216fb0f693ad3",
    "title": "中书即事",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "惨惨高槐落，凄凄馀菊寒。",
      "粉墙多记墨，聊为拂尘看。"
    ]
  },
  {
    "id": "2e89e42049d2403b4fd70fb93642999a",
    "title": "竹醉日",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "苒苒渭滨族，萧萧尘外姿。",
      "如能乐封殖，何必醉中移。"
    ]
  },
  {
    "id": "2e89e42049d2403b3dbd9c82a31c00e2",
    "title": "盂兰盆",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "红白薇英落，朱黄槿艳残。",
      "家人愁溽暑，计日望盂兰。"
    ]
  },
  {
    "id": "2e89e42049d2403b93782058becee7d9",
    "title": "迎春花",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "浅艳侔莺羽，纤条结兔丝。",
      "偏凌早春发，应诮众芳迟。"
    ]
  },
  {
    "id": "2e89e42049d2403b485bddb4bef8ec1f",
    "title": "石榴",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "开从百花后，占断群芳色。",
      "更作琴轸房，轻盈琐窗侧。"
    ]
  },
  {
    "id": "2e89e42049d2403b04b84055163ef998",
    "title": "椿",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "峨峨楚南树，杳杳含风韵。",
      "何用八千秋，腾凌诧朝菌。"
    ]
  },
  {
    "id": "2e89e42049d2403b224a09b855cc3e1e",
    "title": "柳",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "河柳擅佳名，青条发红穗。",
      "因愁百卉娇，强作芳菲意。"
    ]
  },
  {
    "id": "2e89e42049d2403b3b26b29766e0fea1",
    "title": "海棠其四",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "濯锦江头树，移根药砌中。",
      "只应春有意，偏与半妆红。"
    ]
  },
  {
    "id": "2e89e42049d2403bd82d0baab71e7b95",
    "title": "上元日诣昭应宫分献凝命殿以宪职不预班独归书事",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "别殿香三炷，斜廊酒一杯。",
      "官闲非侍从，骑马却归来。"
    ]
  },
  {
    "id": "2e89e42049d2403bf94808e4fe5e8419",
    "title": "赠李阳孙",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "不忍与君别，怜君仁义人。",
      "三年官满后，依旧一家贫。"
    ]
  },
  {
    "id": "2e89e42049d2403b12812bbca329814b",
    "title": "西垣榴花",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "山木有甘实，托根清禁中。",
      "岁芳摇落尽，独自向炎风。"
    ]
  },
  {
    "id": "2e89e42049d2403b80a32ca779ccabd4",
    "title": "忆越州",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "鉴湖清澈秦望高，涵虚逗碧供吟毫。",
      "当日醉眼倚空阔，三江七泽才容舠。"
    ]
  },
  {
    "id": "2e89e42049d2403b80a32ca75fc96046",
    "title": "忆越州",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "湖山杳渺不可状，登览幽求无所遗。",
      "高僧伴吟足清览，见尽白莲开落时。"
    ]
  },
  {
    "id": "2e89e42049d2403b343762ca75b24005",
    "title": "吊苏哥",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "苏哥风味逼天真，恐是文君向上人。",
      "何日九原芳草绿，大家携酒哭青春。"
    ]
  },
  {
    "id": "2e89e42049d2403bf04c0340a6e42216",
    "title": "咏上竿伎",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "百尺竿头袅袅身，足腾跟挂骇傍人。",
      "汉阴有叟君知否，抱瓮区区亦未贫。"
    ]
  },
  {
    "id": "2e89e42049d2403b19ce348b575e099f",
    "title": "煮茶",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "稽山新茗绿如烟，静挈都蓝煮惠泉。",
      "未向人间杀风景，更持醪醑醉花前。"
    ]
  },
  {
    "id": "2e89e42049d2403b6d81c95f94af9dc3",
    "title": "雪中",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "平台千里渴商霖，内史忧民望最深。",
      "衣上六花非所好，亩间盈尺是吾心。"
    ]
  },
  {
    "id": "2e89e42049d2403b44ba616c1231294d",
    "title": "古瓦砚诗",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "邺城宫殿久荒凉，缥瓦随波出禁墙。",
      "谁约藓文成古砚，放闲裁破碧鸳鸯。"
    ]
  },
  {
    "id": "2e89e42049d2403b44ba616c322c6ad3",
    "title": "古瓦砚诗",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "已恣玉锋磨藓骨，更持蟾泪湿云根。",
      "欲知千载凄凉意，尚有昭阳夜雨痕。"
    ]
  },
  {
    "id": "2e89e42049d2403bc06aca10877b3894",
    "title": "建茶",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "北苑中春岫幌开，里民清晓驾肩来。",
      "丰隆已助新芽出，更作欢声动地催。"
    ]
  },
  {
    "id": "2e89e42049d2403bd06b2fd769266081",
    "title": "禁苑",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "风回玉宇箫声远，日下琼林佩影闲。",
      "待得年光遍天下，始教春色到人间。"
    ]
  },
  {
    "id": "2e89e42049d2403b25eb5d33408a23c9",
    "title": "题巩县西门周襄王庙",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "人来人去市朝变，山后山前烟雾凝。",
      "萦带二川河洛水，寂寥千古帝王陵。"
    ]
  },
  {
    "id": "2e89e42049d2403bf0081227930f705d",
    "title": "上巳琼林苑宴二府同游池上即事口占",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "殿后花枝白间红，楼前当道绿杨风。",
      "横飞彩槛波光外，倒写朱阑水影中。"
    ]
  },
  {
    "id": "2e89e42049d2403bf00812276f340cae",
    "title": "上巳琼林苑宴二府同游池上即事口占",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "曲榭回廊手伎喧，彩楼朱舫鼓声繁。",
      "游人已著浓春去，不待歌长舞袖翻。"
    ]
  },
  {
    "id": "2e89e42049d2403bf00812272e649478",
    "title": "上巳琼林苑宴二府同游池上即事口占",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "春留融冶日添长，万品无涯入醉乡。",
      "谁道人间泛仙境，水心楼殿半斜阳。"
    ]
  },
  {
    "id": "2e89e42049d2403be95a49bdc80bc5e7",
    "title": "端午词御阁",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "沐浴兰汤在此辰，内园仙境物华新。",
      "轻丝五彩缠金缕，共祝尧年寿万春。"
    ]
  },
  {
    "id": "2e89e42049d2403be95a49bd5f31e512",
    "title": "端午词御阁",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "初垂彩艾迎新节，复结香茅致百祥。",
      "就日望云皆善祝，圣人洪算与天长。"
    ]
  },
  {
    "id": "2e89e42049d2403be95a49bddac79350",
    "title": "端午词御阁",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "献寿竞为长命缕，迎祥还佩赤灵符。",
      "端门漏永晨曦上，飒飒薰风绕帝梧。"
    ]
  },
  {
    "id": "2e89e42049d2403be95a49bd6c5b4af3",
    "title": "端午词御阁",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "雕盘角黍竞时宜，组绣风华奉紫闱。",
      "每日乍升丹禁晓，艾人晴影照金扉。"
    ]
  },
  {
    "id": "2e89e42049d2403b7a1e7a0d5cc76f6d",
    "title": "端午词内廷",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "百草斗馀欣令月，五丝萦后祝遐年。",
      "洞房风暖垂灵艾，神沼波深竞彩船。"
    ]
  },
  {
    "id": "2e89e42049d2403b7a1e7a0daf45dba1",
    "title": "端午词内廷",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "披风别殿地无尘，辟恶灵符自有神。",
      "九子粽香仙醴熟，共瞻宸极祝千春。"
    ]
  },
  {
    "id": "2e89e42049d2403b7a1e7a0d0c6b9b17",
    "title": "端午词内廷",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "由来佳节载南荆，一浴兰汤万虑清。",
      "仙苑此时收百药，炼丹飞石保长生。"
    ]
  },
  {
    "id": "2e89e42049d2403b7a1e7a0d4f0d3ee0",
    "title": "端午词内廷",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "一一雕盘分楚粽，重重团扇画秦娥。",
      "宫闱百福逢嘉序，万户千门喜气多。"
    ]
  },
  {
    "id": "2e89e42049d2403b0b222b929adbc55b",
    "title": "端午词升王阁",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "朱邸沐兰逢令节，丹廷祝寿喜嘉辰。",
      "两宫荣养多延庆，百福潜随命缕新。"
    ]
  },
  {
    "id": "2e89e42049d2403b0b222b925c69a5ee",
    "title": "端午词升王阁",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "织组文缯载旧仪，晨朝丹扆奉天慈。",
      "六斋清素来多福，岁岁今辰侍宴私。"
    ]
  },
  {
    "id": "2e89e42049d2403be95a49bd30d553cc",
    "title": "端午词御阁",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "五彩丝长系臂初，万年芳树影扶疏。",
      "岂劳方士标神篆，自有真灵卫帝居。"
    ]
  },
  {
    "id": "2e89e42049d2403be95a49bd5e4dcdc6",
    "title": "端午词御阁",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "九子粽新传楚俗，赤灵符验出仙方。",
      "汉宫尽祝如天寿，鹊尾炉烟起瑞香。"
    ]
  },
  {
    "id": "2e89e42049d2403be95a49bde38a705e",
    "title": "端午词御阁",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "乍结香茅祈福寿，更缠金缕贡芳新。",
      "丹台素有延生箓，岁岁迎祥在此辰。"
    ]
  },
  {
    "id": "2e89e42049d2403be95a49bd77005e07",
    "title": "端午词御阁",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "仙家既有灵符术，越俗兼为竞渡游。",
      "三十六宫迟日永，绮窗朱户彩云浮。"
    ]
  },
  {
    "id": "2e89e42049d2403b5a75a3c4eddc06a5",
    "title": "端午词东宫阁",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "扬子江心铸鉴成，俗传兹日最标灵。",
      "宣猷视学通文史，问膳多欢奉帝廷。"
    ]
  },
  {
    "id": "2e89e42049d2403b5a75a3c4ceb26681",
    "title": "端午词东宫阁",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "百药初收味最良，玉函仍启太清方。",
      "扇裁葵叶风频度，漏转金胥日更长。"
    ]
  },
  {
    "id": "2e89e42049d2403b5117e9f5a3b976a3",
    "title": "端午作",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "汨渚沉沉不可追，楚人犹自吊湘累。",
      "灵均未免争琼糈，却道蛟龙畏色丝。"
    ]
  },
  {
    "id": "2e89e42049d2403b856b9a1ab2c84ef6",
    "title": "社日戏题呈任副枢",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "开樽幸有治聋酝，把叶能无送燕章。",
      "所惜近停司饮会，不如村叟醉秋光。"
    ]
  },
  {
    "id": "2e89e42049d2403b1fee18fdf0a1835f",
    "title": "中秋月其一",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "一轮霜影转庭梧，此夕羁人独向隅。",
      "未必素娥无怅恨，玉蟾清冷桂华孤。"
    ]
  },
  {
    "id": "2e89e42049d2403beaee2347ffef2e0b",
    "title": "九月八日游涡",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "黄花夹径疑无路，红叶临流巧胜春。",
      "前去重阳犹一日，不辞倾尽蚁醪醇。"
    ]
  },
  {
    "id": "2e89e42049d2403bf83b8b678b37ef4f",
    "title": "闰九月九日",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "闰秋重九再佳辰，犹见黄花裛露新。",
      "更作登高亦何害，恨无彭泽苦吟人。"
    ]
  },
  {
    "id": "2e89e42049d2403be5cd4d689bddc53e",
    "title": "崇因寺",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "卷帘山色眼前见，入夜涛声枕上闻。",
      "苔径雨馀堆落叶，石楼风静锁寒云。"
    ]
  },
  {
    "id": "2e89e42049d2403bce48d83ba7c95dc1",
    "title": "紫竹花",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "长夏幽居景不穷，花开芳砌翠成丛。",
      "窗南高卧追凉际，时有微香逗晚风。"
    ]
  },
  {
    "id": "2e89e42049d2403bdddb70c9de418fcc",
    "title": "白云庵",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "草庵何似清风楼，更在空中最上头。",
      "眼界豁开无畛域，枯藤古木暮烟浮。"
    ]
  },
  {
    "id": "2e89e42049d2403b8493d232250e2efc",
    "title": "丙寅中秋咏月",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "玉籥秋初半，冰轮岁有期。",
      "苦吟含翰久，清宴下楼迟。",
      "雁怯波光动，蛩愁叶影危。",
      "烘帘频卷押，温酎旋凝澌。",
      "皎外蟾生滴，寒中桂有枝。",
      "星文藏熠耀，露彩见华滋。",
      "苑静疏萤湿，巢空惊鹤移。",
      "渐穿鸣瑟幌，偏鉴读书帷。",
      "蒙谷徒催晓，纤阿莫放亏。",
      "陈王收妙舞，疑待仲宣辞。"
    ]
  },
  {
    "id": "2e89e42049d2403b6908e45771303027",
    "title": "次韵和司空相公闰秋重九中书对菊",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "两掖仪台峻，珍丛应序黄。",
      "积分回令节，伏槛赏幽芳。",
      "昧谷重延律，仙州剩借霜。",
      "冒寒知薏苦，逾分得荃香。",
      "汉幄群生遂，虞廷万事康。",
      "与人同所乐，留玩属澄觞。"
    ]
  },
  {
    "id": "2e89e42049d2403bf1ec56c472af09bf",
    "title": "奉和圣制冬至",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "吉序冠三正，民时顺盛成。",
      "岁穰千亩实，气爽六符平。",
      "肆乐遵年律，迎长蔼颂声。",
      "云浓燕雁度，雪霁楚兰荣。",
      "异域梯航集，诸侯篚贡盈。",
      "尧仁敷万有，同此一阳生。"
    ]
  },
  {
    "id": "2e89e42049d2403bab299cecf68f80db",
    "title": "送瞿生还拜亲",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "门标杨氏阙，家有汉皇书。",
      "射策淹前志，鸣榔省旧居。",
      "仙山人罕到，幽境画难如。",
      "云窦开宾馆，芝田足岁储。",
      "修祠穷五际，为学慕三馀。",
      "努力文明代，翘翘托乘车。"
    ]
  },
  {
    "id": "2e89e42049d2403b0e54aa26e864679a",
    "title": "奉和圣制新春",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "斗柄东回六合春，尧天历象与时新。",
      "铜壶瑞气延疏漏，青辂祥风绕画轮。",
      "云里楼台高郁郁，雨中原隰碧鳞鳞。",
      "千枝彩萼梅英吐，百尺金丝柳带匀。",
      "秉箓调元功有序，在璿观妙政惟醇。",
      "仰瞻魏阙宣和会，共识皇恩子万民。"
    ]
  },
  {
    "id": "2e89e42049d2403b94cb8ee708a0f92e",
    "title": "过华夫书屋",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "西斋辉赫亘山隅，嘉致清风世莫如。",
      "乡党名流依绛帐，烟萝幽境似仙居。",
      "趋庭子弟皆攀桂，弹铗宾朋总食鱼。",
      "汗简传经亚邹鲁，粉牌留咏尽严徐。",
      "杯盘互进先生馔，门巷应停长者车。",
      "坟籍岂惟精四部，弦歌常见习三馀。",
      "玳簪珠履延豪士，缥帙牙签刊赐书。",
      "碧沼暮凉浮菡萏，纱窗秋静漏蟾蜍。",
      "闲庭潇洒移泉石，华表峥嵘冠里闾。",
      "我恨羁游在芸阁，不陪诸彦曳长裾。"
    ]
  },
  {
    "id": "2e89e42049d2403be9fa5cd9f5db960b",
    "title": "题太祖庙",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "炎宋肇英主，初九方潜鳞。",
      "尝因蓍蔡占，地决天地屯。",
      "庚庚大横兆，謦咳如有闻。"
    ]
  },
  {
    "id": "2e89e42049d2403bb045197c70814f58",
    "title": "列子有力命王充论衡有命禄极言必定之致览之有感",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "大钧播群物，零茂归自然。",
      "默定既有初，不为智力迁。",
      "籞寇导其流，仲任派其源。",
      "智愚信自我，通塞当由天。",
      "宰世曰皋伊，迷邦有颜原。",
      "吾道诚一概，彼途钟百端。",
      "卷之入纤毫，舒之盈八埏。",
      "进退得其宜，夸荣非所先。",
      "朝闻可夕陨，吾奉圣师言。"
    ]
  },
  {
    "id": "2e89e42049d2403b7a4f479d6f2cf1f0",
    "title": "和王校勘中夏东园",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "东园何所乐，所乐非尘事。",
      "野竹乱无行，幽花晚多思。",
      "闲窥鱼尾赤，暗辨蜂腰细。",
      "树影密遮林，藤梢狂罥袂。",
      "潘蔬足登膳，陶秫径取醉。",
      "幸获我汝交，都忘今昔世。",
      "欢言捧瑶佩，愿以疏麻继。"
    ]
  },
  {
    "id": "2e89e42049d2403b99cbe4bfcf795563",
    "title": "金灯花其一",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "煌煌五枝灯，下有玉蟠螭。",
      "汉宫已荆棘，此地生何为。",
      "既无膏火用，虚名徒自欺。"
    ]
  },
  {
    "id": "2e89e42049d2403b05f8b50e788a3c5e",
    "title": "社日",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "山郡多暇日，社时放吏归。",
      "坐阁独成闷，行塘阅清辉。",
      "春风动高柳，芳园掩夕扉。",
      "遥思里中会，心绪怅微微。"
    ]
  },
  {
    "id": "2e89e42049d2403b0c71a811a9822575",
    "title": "寒食东城作",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "王城五百车马繁，重帷黕幕纷郊原。",
      "游人得意惜光景，恣寻复树登高轩。",
      "平芜远水知何许，眼入迢迢空处所。",
      "梨花澹艳柳丝长，百计撩春作烟雨。",
      "歌哭声中半落晖，雕鞍绣毂尚迟归。",
      "荒田野草人间事，谁向伶玄泪满衣。"
    ]
  },
  {
    "id": "2e89e42049d2403b9874440958271a4c",
    "title": "次韵和致仕陈相公除夜",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "从来岁除咏，托讽情非一。",
      "公在维师年，久谐归政逸。",
      "辛盘具芳郁，柏酒澄嘉栗。",
      "犹厌贺车烦，晨门效圭筚。"
    ]
  },
  {
    "id": "2e89e42049d2403b4744eada886cfbeb",
    "title": "巢父井",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "禀生值尧年，率性在庞厚。",
      "安巢一枝上，岂曰鹑居陋。",
      "颍波人洗耳，曾不污牛口。",
      "谅兹耕耒暇，凿饮隈林薮。",
      "含饴鼓其腹，帝力予何有。",
      "遂令千载外，此地存遗甃。",
      "泓然逼乔木，宛若栖嵵旧。",
      "乡人揭题榜，行旅谐瞻觏。",
      "我来观古迹，愕立徘徊久。",
      "凄其望清风，不获见师友。",
      "愿言𣂏一勺，拭面洗心垢。",
      "翘勤慕高躅，感慨陈卮酒。",
      "思齐胡可望，庶以宽容瞀。",
      "夙驾恨长途，凭高重回首。"
    ]
  },
  {
    "id": "2e89e42049d2403bed74c8433ea50382",
    "title": "无题",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "油壁香车不再逢，峡云无迹任西东。",
      "梨花院落溶溶月，柳絮池塘淡淡风。",
      "几日寂寥伤酒后，一番萧索禁烟中。",
      "鱼书欲寄何由达，水远山长处处同。"
    ],
    "translation": "我再也见不到你所乘坐的油壁香车，没想到，我们是这么无缘，像那巫峡的彩云倏忽飘散，我在西，你向东。\n你是否记得，盛开着梨花的小院里，似水的月光照着我们相逢；柳絮飞扬的池塘边，我们曾相偎着，在微风里倾吐着情衷。\n唉，往事如烟，我喝着酒打发走一天又一天，是那么的伤怀寂寞；眼前凄凉的寒食节，怎不令我加倍地思念你的芳踪。\n我的心，你知道么？想寄封信儿告诉你，这层层的山，道道的水，又怎能到得了你的手中？",
    "intro": "这是一首情歌。诗人与情人由于某种原因被迫分离，留下了无穷无尽的相思。面对寒食春景，他思绪起伏，写了这首勾心摄魄的感叹诗。\n首联飘忽传神。一开始出现的便是两个瞬息变幻的恃写镜头：「油壁香车」奔驰而来，又骤然消逝；一片彩云刚刚出现而又倏忽散去。写的都是物像，却半隐半露，寄寓了一段爱情周折，揭示主旨。车是这样的精美，则车中人的雍容妍丽，可以想见。然而这样一位美人却如巫山之云，来去无踪，重逢难再，怎不令作者怅惘。「映云」暗用楚襄王和巫山神女梦中相会的美丽传说，渲染浓密的爱情气氛。但「云雨巫山枉断肠」，毕竟是一场虚妄。前句写人间，写现实；后句写天上，写梦幻。首联写得兴象玲珑，清新流丽。\n颔联景中有情。「梨花院落」、「柳絮池塘」，描写了一个华丽精致的庭院。宋·葛懶真《韵语阳秋·卷一》评：「此自然有富贵气。」反映出诗人的高贵身份。「溶溶月」、「淡淡风」，是诗人着意渲染的自然景象。这两句互文见义：院子里、池塘边，梨花和柳絮都沐浴在如水的月光之中。阵阵微风吹来，梨花擂曳，柳条轻拂，飞絮蒙回，是一个意境清幽、情致缠绵的境界。大概是诗人相思入骨，一腔幽怨无处抒写，又适值春暮，感时伤别，借景寄情；或是诗人触景生情，面对春宵花月，情思悠悠，过去一段幽情再现。这里展现的似乎是实景，又仿佛是一个幻觉、诗人以神取景，神余象外。可谓「不着一字，尽得风流」（司空表圣《诗品》）。\n颈联「几日寂寥伤酒后，一番萧索禁烟中」，写眼前苦况，欲遣不能。多少日子以来只凭杯酒解闷，由于饮得过最，形容憔悴，心境凄凉。「伤酒」两字，诗人颓唐、沮丧的形象可见。眼前又是寒食禁烟之际，更添萧索之感。\n末联宕开一笔，由设问自答作结，深化了主题。诗人似乎想从悱恻的感伤中挣脱出来，探索寄书的途径，去寻觅失去了的爱情。但问得深切，答得无情。「水远山长处处同」一句，乃斩钉截铁之语，如瓶落井，一去不回。原来摆在诗人面前的不是一般险阻，而是永远冲不破的障碍。这两句看似寻常平直，却是全诗中决绝语，最为沉痛哀怨。晏元献在《鹊踏枝》词中有「欲寄彩笺无尺素，山长水阔知何处？」说的情景与本诗类似，都有一种难言之隐。但这首诗寓意更深。「知何处」，一切尚在不解之中，使人感到怅惘；「处处同」则已无疑可置，只有绝望之情。这种情绪在首联已暗暗流露，然后曲折道出，由结句点破，情长怨深。「处处同」三字弦外有音，寻绎其意，乃人事阻隔，才处处有碍，无路可通。此联「妙在能使人思」（鍾退谷《古诗归》）。\n此诗通篇运用含蓄手法，「意在言外，使人思而得之。」（司马温公《迂叟诗话》）「怨别」乃全诗主旨。字面上不著一「怨」字，怨在语言最深处。「不再逢」、「任西东」，怨也；「溶溶月」、「淡淡风」，怨也；「寂寥」、「萧素」、「水远山长」，无一不怨。「处处同」则是怨的高潮。章节之间起承转合，首尾呼应也都以「怨」贯串，此其一。其二，含蓄又通过比拟手法表现出来。「油壁香车」、「峡云无迹」、「水远山长」，托物寓意，言近旨遥，「婉转附物，怊怅情切沙（《文心雕龙》）。其三，写景寄兴，「梨花」、「柳絮」二句出之以景语，却渗透、融汇了诗人的主观情绪，蕴藉传神。\n晏元献这首诗一名《无题》，在风格上学李义山的无题诗，运用含蓄的手法，表现自己伤别的哀思。诗在表现上，则将思想藏在诗的深处，通过景语来表达，然后在景语中注入强烈的主观色彩，这样，诗便显得幽迷怨旷。与李义山诗风不同的是，晏元献这首诗清而不丽，也没有堆砌典故，所以呈现出一派淡雅与疏宕。",
    "annotation": [
      "油壁香车：古代妇女所坐的车子，因车厢涂刷了油漆而得名。这里指代女子。",
      "峡云：巫山峡谷上的云彩。宋玉《高唐赋》记有巫山神女，与楚王相会，说自己住在巫山南，「旦为朝云，暮为行雨」。后常以巫峡云雨指男女爱情。",
      "溶溶：月光似水一般地流动。",
      "淡淡：轻微的意思。",
      "伤酒：饮酒过量导致身体不舒服。",
      "萧索：缺乏生机。",
      "禁烟：在清明前一天或二天为寒食节，旧俗在那天禁火，喫冷食。",
      "鱼书：古乐府有「客从远方来，遗我双鲤鱼。呼儿烹鲤鱼，中有尺素书」句，后因以「鱼书」指书信。",
      "何由达：即无法寄达。",
      "水远山长：形容天各一方，重重阻隔。"
    ]
  },
  {
    "id": "2e89e42049d2403be5fd871d31bb2b32",
    "title": "梧桐",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "苍苍梧桐，悠悠古风，叶若碧云，伟仪出众。",
      "根在清源，天开紫英，星宿其上，美禽来鸣。",
      "世有嘉木，心自通灵，可以为琴，春秋和声。",
      "卧听夜雨，起看雪晴，独立正直，巍巍德荣。"
    ]
  },
  {
    "id": "2e89e42049d2403b06f8dcfeddaa014d",
    "title": "假中示判官张寺丞王校勘",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "元巳清明例未开，小园幽径独徘徊。",
      "春寒不定斑斑雨，宿醉难禁滟滟杯。",
      "无可奈何花落去，似曾相识燕归来。",
      "游梁赋客多风味，莫惜青钱万选才。"
    ]
  },
  {
    "id": "2e89e42049d2403b6242a1b7d8233dd1",
    "title": "金柅园",
    "authorName": "晏殊",
    "authorId": "2e89e42049d2403b692f93be53c04118",
    "dynasty": "宋",
    "content": [
      "临川楼上柅园中，十五年前此会同。",
      "一曲清歌满樽酒，人生何处不相逢。"
    ]
  },
  {
    "id": "2e89e42049d323d78e43653adfced3df",
    "title": "厅壁山水",
    "authorName": "双渐",
    "authorId": "2e89e42049d323d7d1457b72d1457b72",
    "dynasty": "宋",
    "content": [
      "涧边芳草连天碧，山下锦涛无丈尺。",
      "莺稀燕少蝶未知，蜜意寻芳与谁惜。",
      "我有春情方似织，万绪千头难求觅。",
      "富贵荣华不早来，眼前光景空抛掷。"
    ]
  },
  {
    "id": "2e89e42049d323d7da891083c512cee3",
    "title": "豫章逢故人歌",
    "authorName": "双渐",
    "authorId": "2e89e42049d323d7d1457b72d1457b72",
    "dynasty": "宋",
    "content": [
      "乐天尝日浔阳渚，舟中曾遇商人妇。",
      "坐间因感琵琶声，为托微词写深诉。",
      "因重佳人难再得，故言何必曾相识。",
      "今日相逢相识人，青衫拭泪应无极。",
      "我因从官临川去，豫章城下风帆驻。",
      "续有翩翩画舸来，斜阳共系垂杨树。",
      "绿窗相近未多时，红帘半动闻私语。",
      "认得舟中是故人，从人来自韶阳路。",
      "柔情脉脉不得通，馀香冉冉时闻度。",
      "借问舟中是谁氏，长自庐江佳丽地。",
      "苏姓从来字小卿，桃叶桃根皆姊妹。",
      "十岁清歌已遏云，十一朱颜妒桃李。",
      "十二能描新月眉，十三解绾乌云髻。",
      "乱花溪上偶相逢，一托深心许为婿。",
      "翠鬟曾剪系平生，暗断金钗为盟誓。",
      "无何官难两相忘，因兹流落来天际。",
      "扬州一梦今何处，风月心情向谁诉。",
      "算来争似不相逢，空感当时无限事。",
      "昔日风光曾作主，今日风光如蓦路。",
      "肠断江头夜不眠，风帆明日东西去。"
    ]
  },
  {
    "id": "2e89e42049d34bfd30d6ec8632941e89",
    "title": "望旧庐有感",
    "authorName": "叶涛",
    "authorId": "2e89e42049d34bfdd1457b72d1457b72",
    "dynasty": "宋",
    "content": [
      "重来旧屋谁为主，江令萧条叹独存。",
      "已愧问人才知路，更悲无柳可知门。",
      "舟车到处成家宅，岁月惟惊长子孙。",
      "孤客滥巾非得已，故交零落与谁论。"
    ]
  },
  {
    "id": "2e89e42049d47af0059553164c144975",
    "title": "浯溪",
    "authorName": "林访",
    "authorId": "2e89e42049d47af0d1457b72d1457b72",
    "dynasty": "宋",
    "content": [
      "灵武储皇识事端，解将权术济艰难。",
      "当时若徇区区节，宗社何由获再安。"
    ]
  },
  {
    "id": "2e89e42049d47af00595531696fac01f",
    "title": "浯溪",
    "authorName": "林访",
    "authorId": "2e89e42049d47af0d1457b72d1457b72",
    "dynasty": "宋",
    "content": [
      "文士相轻自古然，堪嗟嘲咏费雕镌。",
      "元颜文笔非馀子，未可毛疵议昔贤。"
    ]
  },
  {
    "id": "2e89e42049d54bedc77600e75a323356",
    "title": "口占绝句",
    "authorName": "道潜",
    "authorId": "2e89e42049d54bedb9141affc9f95a0a",
    "dynasty": "宋",
    "content": [
      "寄语东山窈窕娘，好将幽梦恼襄王。",
      "禅心已作沾泥絮，不逐春风上下狂。"
    ]
  },
  {
    "id": "2e89e42049d54beda06d809b218a5df4",
    "title": "临平道中",
    "authorName": "道潜",
    "authorId": "2e89e42049d54bedb9141affc9f95a0a",
    "dynasty": "宋",
    "appreciation": "宋诗区别于唐诗的一个重要方面，就是宋诗更重视对画意的表现。考其原因，或许是宋代绘画特别发达，而许多知名作家又每兼具画家和诗人两种身份的缘故（顺便应该提到，宋代的题画诗也较之前代更为发达）。苏轼、米芾诸人固不必说，即如张公庠《道中》：“一年春色已成空，拥鼻微吟半醉中。夹路桃花新雨过，马蹄无处避残红。”郑獬《绝句》：“田家汩汩水流浑，一树高花明远村。云意不知残照好，却将微雨送黄昏。”武衍《湖边》：“日日湖边上小车，要寻红紫醉年华。东风合与春料理，忍把轻寒瘦杏花。”李显卿《溪行》：“枯木扶疏夹道旁，野梅倒影浸寒塘。朝阳不到溪湾处，留得横桥一板霜。”法具《东山》：“窗中远看眉黛绿，尽是当年歌吹愁。鸟语夕阳人不见，蔷薇花暗小江流。”都描写精工，诗中有画。道潜这首诗写蒲苇受风的声形，写蜻蜓在蒲苇上站立不稳的姿态，写临平山下，经行之处满眼盛开的荷花，也是充满浓重的画意，表现了宋诗在这一方面的典型特征。但是，诗人们所追求的诗中有画，并不是诗等于画，而是诗画相通，特色兼具。因为，一般说来，诗是动态艺术，画是静态艺术。此诗虽有画意，但强调了自然景物的声形、姿态，仍带有诗的特点，是二者完美结合的典范。所以，苏轼作为对诗画都非常内行的作家，一见此诗，就为之激赏。宗室曹夫人还根据诗意画了一幅《临平藕花图》。\n诗描写五月仲夏临平山下水边风光，是“诗中有画”的佳作。首句推出一个近景：一片水边的蒲草，在风中翩翩起舞，好像是在表现自己轻柔的舞姿。次句，突出描写一只或数只蜻蜓，因风吹蒲动，想要站在蒲草上，总是身不由己，站不住。蜻蜓与风蒲仿佛在互相争戏，颇有风趣。第三句，承上启下，宛转变化，补叙出前两句所写风景的时间、地点、位置，也为结句的写景作了交代和铺垫。第四句，于风蒲背后展开自近到远的风景：在山下道路两边，一望无际的荷花开满了水面，鲜明地表现出夏日江南水乡清丽动人的景色。至此，一幅大小映衬、远近有致、动静相生、工笔与写意相结合的图画，便清晰而富有层次地展现在大家眼前。诗歌无一句一字抒情，却在所写景物中让读者感受到内心的闲适以及对热爱大自然的情感。\n诗人把蒲草拟人化了，写得它像有知觉、有感情似的，在有意卖弄它的轻柔。蜻蜓欲立又不能自由停立的瞬间姿态，也写得很传神。作者静中写动，以动衬静的艺术技巧，十分高超。",
    "content": [
      "风蒲猎猎弄轻柔，欲立蜻蜓不自由。",
      "五月临平山下路，藕花无数满汀洲。"
    ],
    "translation": "水边的香蒲长得又嫩又长，微风吹来，蒲叶摇曳多姿，发出猎猎的响声，卖弄它那轻盈的体态和柔媚的舞姿。蜻蜓飞来，想要在蒲草的叶尖上停留，却不能自由自在地立稳。农历五月间，走在临平山下的路上，可以欣赏到汀洲间的水面上，盛开着许多鲜艳的荷花。",
    "intro": "这首七言绝句写作者五月行走在临平山下所见。风儿习习，蒲叶沙沙，蜻蜓欲停未停，满塘荷花盛开。诗人向人们展示的景观犹如一幅花虫小品，充满了自然的情趣。",
    "annotation": [
      "临平：指临平山，在今浙江省杭州市东北。",
      "风蒲猎猎：风吹蒲草发出的声响。蒲，多年生草本植物，也叫蒲草，茎可供编织用。猎猎，形容风声的象声词。",
      "欲立：想要站立。这里是蜻蜓想要在蒲草上停留的意思。",
      "藕花：荷花。",
      "汀洲：水中平地或水边平地，这里指汀洲间的水面。"
    ]
  },
  {
    "id": "2e89e42049d54bed28d28dc29e6924dd",
    "title": "绝句·高岩有鸟不知名",
    "authorName": "道潜",
    "authorId": "2e89e42049d54bedb9141affc9f95a0a",
    "dynasty": "宋",
    "appreciation": "这首诗没有题目，作者不知所咏鸟儿的名字，其本意也不是咏鸟，诗中的政治讽刺意味虽然十分显豁，作者还是不愿直接点明，所以用“绝句”代题。\n由陈入隋的诗人韦鼎写过一首《在长安听百舌》：“万里风烟异，一鸟忽相惊。那能对远客，还作故乡声。”也是由一鸟相惊而触动政治感慨，不过是通过埋怨鸟儿在异地仍作乡音而寄托深切的乡国之思。道潜则是慨叹无名之鸟难为善鸣者所容，借以对专权用事者予以讥刺。二诗都用正言反说之祛，韦诗责怪百舌实际是怜惜百舌不知风烟之异，道潜说黄鹂、百舌善鸣实是责其不容异鸟争呜，只不过一个说得曲折，一个用的是比兴。\n此诗发端用叙事句法写鸟儿居于高岩而不为人所知，其品种十分珍奇。它飞入户庭时，与春风欵曲而语，又显得十分亲切诚挚。这句写鸟儿情态可爱，依依动人。接着叹息：户庭里得势的是百舌和黄鹏，你唱得再好又有谁听？这一问，表面上只是惋惜户庭已有善鸣之鸟，异鸟飞来未必能受赏识，其实意味深长。黄鹂、百舌都是常见的鸣禽，黄鹂即黄莺，百舌是伯劳的一种，一名反舌，能反复其舌，在春天随百鸟鸣叫，到夏天停止。这两种鸟因鸣声圆滑而常为人所畜养，它们把持歌坛，自不容珍奇的鸟儿前来争鸣。同时，古人认为，“反舌有声，佞人在侧”（《汲冢周书》），杜甫《百舌》诗曾借此鸟托讽说：“百舌来何处？重重只报春。……过时如发口，君侧有谗人。”直接以百舌的鸣叫来影射君侧有谗佞之人。联系道潜的身世背景来看，这首诗的主要用意是讥刺朝廷专权用事的新党，直指他们为君侧的佞人。道潜与苏轼交好，绍圣（1094-1098）初期，苏轼被贬往惠州，道潜也因作诗讥刺时政而得罪，被勒令还俗，编管兖州。当时新法已经变质，执掌朝政的是章惇、曾布、蔡京等一伙人。这首诗将这一伙人比作鸣声圆滑、反复其舌的百舌、黄鹂，不光是嘲讽他们凭着伶俐圆滑、唱得好听而得势一时，而且还有力地抨击了他们专恣弄权、妒才忌贤的行径，诗中对不知名的鸟儿深表惋惜，也是对那些遭受排挤的高才遗贤寄予同情之心。\n这首诗的客观意义要比作者的寄意还要深广。无名鸟儿唱得再好也无人来听，又说明听众缺乏鉴别能力，既不识高低，又不辨清浊，只能欣赏百舌、黄鹂凡庸的曲调。它还联系到自古以来由于小人用事而致使人才受排挤、遭冷落的现象，以及由于世人鉴识力的低下而造成的曲高和寡、庸音喧扰的情况。所以，此诗虽然语浅意露，一目了然，却能在多方面发人深思。",
    "content": [
      "高岩有鸟不知名，欵语春风入户庭。",
      "百舌黄鹂方用事，汝音虽好复谁听？"
    ],
    "intro": "这是道潜的一首诗，这首诗的主要用意是讥刺朝廷专权用事的新党，直指他们为君侧的佞人。有力地抨击了他们专恣弄权、妒才忌贤的行径，诗中对不知名的鸟儿深表惋惜，也是对那些遭受排挤的高才遗贤寄予同情之心。"
  },
  {
    "id": "2e89e42049d54bedbcaa44dcaa3aea4e",
    "title": "江上秋夜",
    "authorName": "道潜",
    "authorId": "2e89e42049d54bedb9141affc9f95a0a",
    "dynasty": "宋",
    "appreciation": "宋人写景，往往不满足于总体印象的概括或静态的勾勒，而是刻意追求深细地表现出时间推移过程中的自然景物的变化。这首七绝就是通过描写苍江从傍晚到夜半、天气由阴雨转晴的变化过程，烘托出江上秋夜由喧闹渐入静谧的气氛，构成了清冷寒寂的意境。全诗四句四景，分别选择最适宜的角度表现了阴雨、风起、风停及将晴时分的景色，虽一句一转，却合成一幅完整的画面。\n首句写阴雨笼罩中的苍江到晚来还没见晴，“暗”字气象浑涵，下得精当，不但用浓墨绘出了天低云暗、秋水苍茫的江景，而且使浓重的雨意和渐渐来临的暗夜自然连成一气，一句写尽了白昼到傍晚的天色。这句是从大处落墨，第二句则是从细处着意。井边的梧桐翻动着叶子，飒飒有声，是风吹所致，此时倘若还是“梧桐更兼细雨”，便应是“到黄昏点点滴滴”（李清照《声声慢》）的另一番景象了。由梧叶翻卷的动静辨别风声，可见此时风还不大，始发于树间，因此这细微的声息暗示了风一起雨将停的变化，又是秋声始动的征兆。第三句写半夜里风声才停时的情景，“吹”与“断”说明风曾刮得很紧，从楼头判别风声，就不同于从桐叶上辨别风声了，必定要有相当的风力和呼呼的声响才能听出是“吹”还是“断”。所以这一句中的“断”字放在句断之处，与上一句井梧翻叶相应，虽只是写风的一起一止，却概括了风声由小到大，吹了半夜才停的全过程。这正是欧阳修所写“初淅沥而萧飒，忽奔腾而澎湃，如波涛夜惊”（《秋声赋》）的秋声。这两句全从江楼上的人的听觉落笔，真切地写出了秋声来时江上暗夜中凄清的气氛。这个“断”字还承上启下，带出了最后一句精彩的描写：风停之后，乌云渐渐散开，但尚未完全放晴，月亮已在云层的浅淡之处透出了光明。作者准确地抓住了浮云将散而未散的这一瞬间，表现出月亮将要钻出云层的动态，烘托出半夜风雨之后天色初晴时那种特有的清新和宁静的气氛。“明”字在首句“暗”字的映衬下，成为全诗最耀眼的亮色，在结尾处预示出一片雨过天晴的明朗境界。\n这首诗纯以写景的真切细致取胜，但如果没有作者对秋意的敏锐感受，便不容易准确地捕捉住每个特定时刻的景物特征，如果没有精巧的构思和炼字，也不容易在一首短短的绝句中如此层次分明地展现出景色随天色阴晴而转换的过程，并形成浑成的意境。",
    "content": [
      "雨暗苍江晚未晴，井梧翻叶动秋声。",
      "楼头夜半风吹断，月在浮云浅处明。"
    ],
    "intro": "这首七绝就是通过描写苍江从傍晚到夜半、天气由阴雨转晴的变化过程，烘托出江上秋夜由喧闹渐入静谧的气氛，构成了清冷寒寂的意境。"
  },
  {
    "id": "2e89e42049d54bed9861f515e2ab88f5",
    "title": "秋江",
    "authorName": "道潜",
    "authorId": "2e89e42049d54bedb9141affc9f95a0a",
    "dynasty": "宋",
    "content": [
      "秋江楚雁宿沙洲，雁宿沙洲浅水流。",
      "流水浅洲沙宿雁，洲沙宿雁楚江秋。",
      "赤叶枫林落酒旗，白沙洲渚阳已微。",
      "数声柔橹苍茫外，何处江村人夜归？"
    ]
  },
  {
    "id": "2e89e42049dccb6b4f341805f50088f5",
    "title": "题淡山岩",
    "authorName": "陈□谅",
    "authorId": "2e89e42049dccb6bd1457b72d1457b72",
    "dynasty": "宋",
    "content": [
      "我闻淡山之岩深且幽，崆嵌邃窦堪寻搜。禅龛剥落气尚古，龙象□徙初谁谋。",
      "神仙窟□信有□，功出天造非人侔。谽谺磥砢骇未见，石壁字隐苔侵锼。",
      "山灵畴昔莫□秘，巨蟒岂得于中留。吟来珠玑重满把，我幸蜡屐欣从游。"
    ]
  },
  {
    "id": "2e89e42049e76f9e4a461cc095b6c792",
    "title": "归昆山省亲别太学同舍",
    "authorName": "郭章",
    "authorId": "2e89e42049e76f9ed1457b72d1457b72",
    "dynasty": "宋",
    "content": [
      "菽水年来属未涯，羞骑款段出京华。",
      "涨尘面旋风头紧，绮照支离日脚斜。",
      "掠过短莎惊脱兔，踏翻红叶闹归鸦。",
      "不堪回首孤云外，望断淮山始是家。"
    ]
  },
  {
    "id": "2e89e42049e76f9e4a461cc0f447a852",
    "title": "归昆山省亲别太学同舍",
    "authorName": "郭章",
    "authorId": "2e89e42049e76f9ed1457b72d1457b72",
    "dynasty": "宋",
    "content": [
      "也知随俗调归策，却忆当年重出关。",
      "岂是长居户限上，可能无意马蹄间。",
      "中原百甓知谁运，今日分阴敢自闲。",
      "倘有寸功裨社稷，归来恰好试衣斑。"
    ]
  },
  {
    "id": "2e89e42049e76f9e5ad7ef19d82f6ff1",
    "title": "夕秀轩",
    "authorName": "郭章",
    "authorId": "2e89e42049e76f9ed1457b72d1457b72",
    "dynasty": "宋",
    "content": [
      "柳暗西津桥步斜，长川练练若萦蛇。",
      "晚来不为东风恶，与子留连待月华。"
    ]
  },
  {
    "id": "2e89e42049ed32f14611e154a5ee8e1b",
    "title": "渔父",
    "authorName": "方丰之",
    "authorId": "2e89e42049ed32f1d1457b72d1457b72",
    "dynasty": "宋",
    "content": [
      "已携巨鲤换新粳，尚有鲦鯈得自烹。",
      "闻道烹鲜易烦碎，呼儿勿用苦为羹。"
    ]
  },
  {
    "id": "2e89e42049ed32f16a289e550d24a102",
    "title": "历崎道中",
    "authorName": "方丰之",
    "authorId": "2e89e42049ed32f1d1457b72d1457b72",
    "dynasty": "宋",
    "content": [
      "漠漠春阳接海低，蒙蒙晚雨傍山飞。",
      "半敧古埭无人过，时有村童护鸭归。"
    ]
  },
  {
    "id": "2e89e42049ed32f11376e58604425135",
    "title": "绝句",
    "authorName": "方丰之",
    "authorId": "2e89e42049ed32f1d1457b72d1457b72",
    "dynasty": "宋",
    "content": [
      "舍人早定江西派，句法须将活处参。",
      "参取陵阳正法眼，寒花承露落毵毵。"
    ]
  },
  {
    "id": "2e89e4204a01a9af5d6b0b2d2f61c222",
    "title": "题梦笔山",
    "authorName": "黄从龙",
    "authorId": "2e89e4204a01a9afd1457b72d1457b72",
    "dynasty": "宋",
    "content": [
      "芙蓉幻出画难成，文藻由来属俊英。",
      "五采曾遗当日梦，百年犹有故山名。",
      "岁寒寥落松筠秀，月夜悲凉猿鹤惊。",
      "惆怅江淹人去远，载瞻南浦暮云横。"
    ]
  },
  {
    "id": "2e89e4204a11e3745fd46cbacf1eeecf",
    "title": "游七星岩",
    "authorName": "曾纯",
    "authorId": "2e89e4204a11e374d1457b72d1457b72",
    "dynasty": "宋",
    "content": [
      "斗宿垂精插碧空，嵌岩太古石屏风。",
      "自然一道玲珑穴，谁见五丁开凿功。",
      "窦里乳泉时点滴，门前沥水暗流通。",
      "吾侪洞目嵩台景，谢屐何曾到此中。"
    ]
  },
  {
    "id": "2e89e4204a1611a5c85444edcffb2504",
    "title": "题清芬阁二首",
    "authorName": "陶迁",
    "authorId": "2e89e4204a1611a5d1457b72d1457b72",
    "dynasty": "宋",
    "content": [
      "卢茨源上风烟好，结架遥怜云水湄。",
      "曾是先生亲卜筑，不妨相国细吟诗。",
      "山开两峡云来暝，滩急一江帆到迟。",
      "作意云孙真好事，清芬高继昔人□。"
    ]
  },
  {
    "id": "2e89e4204a1611a5c85444ed70736af4",
    "title": "题清芬阁二首",
    "authorName": "陶迁",
    "authorId": "2e89e4204a1611a5d1457b72d1457b72",
    "dynasty": "宋",
    "content": [
      "平生无梦到班行，留得清名与世长。",
      "此老风流胜此谢，诸郎佳句似池塘。",
      "挂云出屋须临赋，卓笔名题信似狂。",
      "小泊便思安石渚，他年容我听鸣鴹。"
    ]
  },
  {
    "id": "2e89e4204a19506031b414f1dfead86f",
    "title": "咏鹤",
    "authorName": "史弥逊",
    "authorId": "2e89e4204a195060d1457b72d1457b72",
    "dynasty": "宋",
    "content": [
      "缟衣湖上月明天，雪影飘飘意欲仙。",
      "世网从来禁不得，高飞冲破晚秋烟。"
    ]
  },
  {
    "id": "2e89e4204a2ab404d12d82af7f5431bb",
    "title": "琼花",
    "authorName": "俞澹",
    "authorId": "2e89e4204a2ab404d1457b72d1457b72",
    "dynasty": "宋",
    "content": [
      "因此琼花发，维阳胜洛阳。",
      "若无三月雨，占断一春香。"
    ]
  },
  {
    "id": "2e89e4204a3ec6761a6d7e726efa8a39",
    "title": "雪夜问梅",
    "authorName": "姜补之",
    "authorId": "2e89e4204a3ec676d1457b72d1457b72",
    "dynasty": "宋",
    "content": [
      "一年春事五更初，梦觉寒香乍有无。",
      "门外不知深浅雪，只应消瘦玉肌肤。"
    ]
  },
  {
    "id": "2e89e4204a3fbbd8c03e158439f81e88",
    "title": "睹宜春萍乡二邑大夫政事作诗一章",
    "authorName": "朱景阳",
    "authorId": "2e89e4204a3fbbd8d1457b72d1457b72",
    "dynasty": "宋",
    "content": [
      "政在宽民戢吏奸，忍为苛娆恣贪残。",
      "东邻老幼足和气，西邑生灵皆病颜。",
      "万乘至聪闻不及，两司端坐匹如闲。",
      "行人过此还知否，地狱天堂咫尺间。"
    ]
  },
  {
    "id": "2e89e4204a3fcad88395b28d26dc2f37",
    "title": "送梵才大师归天台",
    "authorName": "傅瑩",
    "authorId": "2e89e4204a3fcad8d1457b72d1457b72",
    "dynasty": "宋",
    "content": [
      "结庐深山顶，遂怀安隐心。",
      "安隐如之何，道胜尘虑沈。",
      "青霞白云致，茂树修竹阴。",
      "翛然北山上，令人思重寻。"
    ]
  },
  {
    "id": "2e89e4204a4345311dce752c399d261d",
    "title": "赠淳于公归养",
    "authorName": "朱台符",
    "authorId": "2e89e4204a434531eeb69a3c9246444d",
    "dynasty": "宋",
    "content": [
      "通籍悬车不待年，彩衣归去奉晨昏。",
      "倚门且慰慈亲望，恋阙空衔圣主恩。",
      "天上芝泥新诰敕，海边芜没旧田园。",
      "会须引退追高躅，宦路悠悠岂足论。"
    ]
  },
  {
    "id": "2e89e4204a434531c19302d9638cb22a",
    "title": "咏华林书院",
    "authorName": "朱台符",
    "authorId": "2e89e4204a434531eeb69a3c9246444d",
    "dynasty": "宋",
    "content": [
      "白云深处旧生涯，东指名都百里赊。",
      "万卷诗书惟曲槛，四方宾客到儒家。",
      "峰峦卓立多奇石，草木丛芳半异花。",
      "胜概无由一寻访，只凭幽梦绕烟霞。"
    ]
  },
  {
    "id": "2e89e4204a50503cac7166956eee984f",
    "title": "示郭仲达",
    "authorName": "叶时亨",
    "authorId": "2e89e4204a50503cd1457b72d1457b72",
    "dynasty": "宋",
    "content": [
      "撮发从游成潦倒，拍肩话旧叹蹉跎。",
      "年来对酒诗狂减，老去伤时愁绪多。",
      "顾我曳裙今尚尔，念君求禄竟如何。",
      "不应例合俱穷踬，造化儿痴故作魔。"
    ]
  },
  {
    "id": "2e89e4204a50503cac71669527d196ab",
    "title": "示郭仲达",
    "authorName": "叶时亨",
    "authorId": "2e89e4204a50503cd1457b72d1457b72",
    "dynasty": "宋",
    "content": [
      "男子升沉虽系天，风花高下亦俄然。",
      "功名未老终归手，富贵须时小著鞭。",
      "落魄羁怀长道路，苍茫客面染风烟。",
      "张仪此舌欣无恙，谈笑封侯会有年。"
    ]
  },
  {
    "id": "2e89e4204a50503c1939778778bfcb96",
    "title": "泛舟松江",
    "authorName": "叶时亨",
    "authorId": "2e89e4204a50503cd1457b72d1457b72",
    "dynasty": "宋",
    "content": [
      "短棹夷由落照间，不堪凝望发愁端。",
      "雁行影没暮天阔，蘋叶香残秋水寒。",
      "朝市触涂成险棘，风波投足却轻安。",
      "白鸥盟在容寻理，急办烟蓑与钓竿。"
    ]
  },
  {
    "id": "2e89e4204a75a145c7c60110ffd65025",
    "title": "清明日赐新火",
    "authorName": "曾易简",
    "authorId": "2e89e4204a75a145d1457b72d1457b72",
    "dynasty": "宋",
    "content": [
      "令节传龙蜡，君恩赐近臣。",
      "乍燃烟尚短，初出焰犹新。",
      "照耀王侯第，欢呼里巷民。",
      "谁知蓬荜下，还有聚萤人。"
    ]
  },
  {
    "id": "2e89e4204a7b2a216ce90f4f39abf41b",
    "title": "辞官",
    "authorName": "余嗣",
    "authorId": "2e89e4204a7b2a21d1457b72d1457b72",
    "dynasty": "宋",
    "content": [
      "试把人间比梦间，也须回首旧家山。",
      "人生待足何时足，未老偷闲却是闲。"
    ]
  },
  {
    "id": "2e89e4204a7dcc81d3d15fd3ac2f2da4",
    "title": "峡山古调",
    "authorName": "杜曾",
    "authorId": "2e89e4204a7dcc81d1457b72d1457b72",
    "dynasty": "宋",
    "content": [
      "滥觞岷山侧，朝宗盖自然。",
      "沸沸出幽窦，滔滔成巨川。",
      "深流疑彻地，远势欲浮天。",
      "万石攒若斗，一流泻如悬。",
      "二蜀通货博，三峡为防坚。",
      "上下比难险，往来争溯沿。",
      "冲高濆气盛，转急汹形圆。",
      "行人戒仲夏，招子尚耆年。",
      "风波虽灭裂，滩碛且丛骈。",
      "湍声混蛮市，涨润入畬田。",
      "旁临股且栗，顺下目无前。",
      "浮沫逢槎聚，垂瀑依岸穿。",
      "哀猿藏森耸，渴鹿听潺湲。",
      "幽胜祠宇密，倾危村舍联。",
      "寒沙淹宿雨，暖溆罩春烟。",
      "青芜随远曲，白鸟戏轻涟。",
      "常经祗名利，旧隐多神仙。",
      "至清逃鳅鳝，极奥容鲟鳣。",
      "楚臣忠义郁，巫女威福专。",
      "龙骧战具敏，鲧嗣导功全。",
      "瞿唐十里暗，滟滪一邱偏。",
      "砥柱未足拟，吕梁诚浪传。",
      "伊予非智者，被命徒勉旃。",
      "尺短纠列郡，寸进乘孤船。",
      "一步一篙探，百丈百夫牵。",
      "通夕但耿耿，终日惟乾乾。",
      "废职罹罪罟，委命通化甄。",
      "寄言千金子，狂狷可闻焉。"
    ]
  },
  {
    "id": "2e89e4204a80130e367ebd6a878bd1c6",
    "title": "葛塘",
    "authorName": "段拂",
    "authorId": "2e89e4204a80130ed1457b72e2231217",
    "dynasty": "宋",
    "content": [
      "筑圃依山曲，开门向水湄。",
      "春风摇鼠梓，夜雨足凫茈。",
      "但解髡能饮，焉知朔欲饥。",
      "提壶花外转，催出眼前诗。"
    ]
  },
  {
    "id": "2e89e4204a91c07bda78c8f5fbc5dcd8",
    "title": "己酉岁十一月二十六日避寇至龙潭院十二月十五日作五首",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "径转桥横水，林深寺据山。",
      "钟鱼告阒寂，松竹媚孱颜。",
      "避地欣有托，依僧成暂闲。",
      "东归路不隔，片片陇云还。"
    ]
  },
  {
    "id": "2e89e4204a91c07bda78c8f5bc626aec",
    "title": "己酉岁十一月二十六日避寇至龙潭院十二月十五日作五首",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "突兀山椒寺，披榛二百年。",
      "刹从吾祖卜，席是里僧传。",
      "溪送无尽水，林供不断烟。",
      "囊中有馀粒，假息且安眠。"
    ]
  },
  {
    "id": "2e89e4204a91c07bda78c8f54745337e",
    "title": "己酉岁十一月二十六日避寇至龙潭院十二月十五日作五首",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "潭黑蛟龙宅，山青虎豹林。",
      "隐忧何日了，淹泊见冬深。",
      "薄雪恨还积，疏梅冷不禁。",
      "平生一樽酒，衰病废孤斟。"
    ]
  },
  {
    "id": "2e89e4204a91c07bda78c8f57bafe6c1",
    "title": "己酉岁十一月二十六日避寇至龙潭院十二月十五日作五首",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "杀气缠中土，妖徵出泰阶。",
      "架桥凌禹穴，投策暗秦淮。",
      "匪兕歌何苦，非熊愿亦乖。",
      "申胥虽有泪，无地寄余怀。"
    ]
  },
  {
    "id": "2e89e4204a91c07bda78c8f5a6a5dd5b",
    "title": "己酉岁十一月二十六日避寇至龙潭院十二月十五日作五首",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "宵旰忧虽切，咨谋策靡长。",
      "筑坛推骑劫，假节得糜芳。",
      "已矣重江险，哀哉古豫章。",
      "蓬茅今在否，矫首恨难忘。"
    ]
  },
  {
    "id": "2e89e4204a91c07b07a08b800e0788d7",
    "title": "宝峰读驹父壁间诗次其韵二首",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "兔迒通一线，笋舆度千寻。",
      "隔林见潭影，迎客有铃音。",
      "梵呗出广殿，飞舞来珍禽。",
      "履此胜绝境，一清尘虑心。"
    ]
  },
  {
    "id": "2e89e4204a91c07b07a08b80927ceb29",
    "title": "宝峰读驹父壁间诗次其韵二首",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "仲氏趣玄远，造诣非尺寻。",
      "谁云干戈际，获睹金玉音。",
      "七日南山雾，一鸣幽谷禽。",
      "依然拂尘壁，愁绝见予心。"
    ]
  },
  {
    "id": "2e89e4204a91c07b712c0955a8032d71",
    "title": "次韵公实喜晴二首",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "冻雨连三日，春膏过一犁。",
      "寺桥杯渡水，村径橇行泥。",
      "燠若生旸谷，寒收岂石犀。",
      "欲穷洪范理，夕室有青藜。"
    ]
  },
  {
    "id": "2e89e4204a91c07b712c09551be8ad7b",
    "title": "次韵公实喜晴二首",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "持璧还投鹊，镕金恨作犁。",
      "行吟乘晓月，扶杖入春泥。",
      "愿学怀文豹，终惭秃角犀。",
      "徒歌无好语，野饭只羹藜。"
    ]
  },
  {
    "id": "2e89e4204a91c07b55d2cbb71020938c",
    "title": "冯太冲置酒即事次公实韵",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "故人同客寓，萧寺近清明。",
      "春事一樽酒，夜阑三尺檠。",
      "风流孔北海，文字汉西京。",
      "苦劝加餐饭，年来太瘦生。"
    ]
  },
  {
    "id": "2e89e4204a91c07bac5525a7c4d8f02f",
    "title": "宝峰笋用公实韵",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "绕寺千林笋，高低逐涧丘。",
      "参差舒凤尾，突兀长猫头。",
      "入鼎资甘脆，残杯且罢休。",
      "会须堪小艇，裁作海楂浮。"
    ]
  },
  {
    "id": "2e89e4204a91c07b46a6bf89770ca2fe",
    "title": "载酒邀公实同过西园食枇杷次公实韵",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "有美枇杷子，三珍共一时。",
      "朱樱梁苑早，卢橘蜀都迟。",
      "载酒宁辞病，窥园似好奇。",
      "酬君要佳句，从古未题诗。"
    ]
  },
  {
    "id": "2e89e4204a91c07b0064f76b03b4b637",
    "title": "公实再赋枇杷",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "连云葱茜外，佳树枇杷林。",
      "味极东南美，恩知雨露深。",
      "山夫琢栗玉，谷鸟避丸金。",
      "永日羁栖意，兹焉一慰心。"
    ]
  },
  {
    "id": "2e89e4204a91c07b0064f76b439ee4f3",
    "title": "公实再赋枇杷",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "醽醁尊中酒，枇杷云外林。",
      "甘餐千颗尽，软语一杯深。",
      "老境宜扶杖，交情得断金。",
      "遗民伐荻去，真处即吾心。"
    ]
  },
  {
    "id": "2e89e4204a91c07b2b42c8f46f58cb18",
    "title": "公实作暴雨诗次其韵",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "民生惟播殖，天意在农深。",
      "一夜盆倾雨，千家粒食心。",
      "知时占聚蚁，催种有鸣禽。",
      "喜是田间语，青青刺水针。"
    ]
  },
  {
    "id": "2e89e4204a91c07b3d0a6036710313d6",
    "title": "次韵即事二首",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "自愧山林士，来炊萧寺烟。",
      "怨惊寄猿鹤，飞跃任鱼鸢。",
      "咄咄空中字，昏昏醉后眠。",
      "摛文非孟子，何以差狂颠。"
    ]
  },
  {
    "id": "2e89e4204a91c07b3d0a60365e645480",
    "title": "次韵即事二首",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "寄榻逢僧夏，登场喜麦秋。",
      "一风将浃日，四月尚重裘。",
      "去矣吁何及，归欤幸少休。",
      "雨晴寒自戢，桂魄更添愁。"
    ]
  },
  {
    "id": "2e89e4204a91c07b4dc430454c4e0b86",
    "title": "次韵野步",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "意行无远近，山径自横斜。",
      "烟月生晴岭，风幡接暮霞。",
      "影归巢幕燕，声散宿林鸦。",
      "屣履相随处，僧垣即是家。"
    ]
  },
  {
    "id": "2e89e4204a91c07b53e112897092288e",
    "title": "将去宝峰诵老杜更欲投何处赋五言三首",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "更欲投何处，乾坤老病身。",
      "穷愁但有骨，栖泊渺无津。",
      "岩穴探幽薮，人烟隔几秦。",
      "驱车上九折，回首想伤神。"
    ]
  },
  {
    "id": "2e89e4204a91c07b701abba753d853e8",
    "title": "再赋弈棋五首",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "荆璞玉为子，井文楸作枰。",
      "有求惟别墅，不喜得宣城。",
      "跕跕飞鸢堕，丁丁伐木声。",
      "破愁逢一笑，无地著亏成。"
    ]
  },
  {
    "id": "2e89e4204a91c07b701abba72edebb21",
    "title": "再赋弈棋五首",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "祇园三日雨，碧涧一枰秋。",
      "试问酒中趣，何如林下幽。",
      "从他著虎口，寻我镇神头。",
      "惟悟争先法，当机与手谋。"
    ]
  },
  {
    "id": "2e89e4204a91c07b701abba7936ee291",
    "title": "再赋弈棋五首",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "不作丹朱戏，难禁清昼长。",
      "敢言白玉局，聊取紫罗囊。",
      "角道空传记，乘除自有方。",
      "儿童争画纸，漫学老夫狂。"
    ]
  },
  {
    "id": "2e89e4204a91c07b701abba719fe83fa",
    "title": "再赋弈棋五首",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "眉山非快手，弈胜亦欣然。",
      "变态一翻覆，几微系后先。",
      "陶公虑太过，雪女慧堪怜。",
      "张弛诚吾道，斯文许尔贤。"
    ]
  },
  {
    "id": "2e89e4204a91c07b701abba71864044f",
    "title": "再赋弈棋五首",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "凝神迷远躅，致一有全功。",
      "皎皎妇姑月，冥冥鸿鹄风。",
      "置君愚宁子，议乐哂温公。",
      "谁谓商山老，飘然到橘中。"
    ]
  },
  {
    "id": "2e89e4204a91c07bc9a6df00ed2faf0e",
    "title": "从宝峰长老惟足求猫头笋",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "不识猫头笋，还思马祖山。",
      "庭兰生旧茁，绷锦换新斑。",
      "蕴玉争怀宝，登盘想饫餐。",
      "分甘须剩斸，远助一瓢箪。"
    ]
  },
  {
    "id": "2e89e4204a91c07b2dbd9eeca883d3c0",
    "title": "十月十五日山中下视云气自山椒",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "一岁下元日，千山小雪天。",
      "云层生远壑，雨渰隔平川。",
      "放牧虚横笛，樵苏乐静眠。",
      "遥知载酒客，无路到斋前。"
    ]
  },
  {
    "id": "2e89e4204a91c07b97d4ecf85546d29a",
    "title": "十月十六日",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "云气依然合，山蹊旧不通。",
      "齑盐犹可问，牢醴顿成空。",
      "细觅泉声外，疏篱犬吠中。",
      "无人披宿雾，采药过庞公。"
    ]
  },
  {
    "id": "2e89e4204a91c07b5d087d3d09a19f29",
    "title": "云溪院",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "水竹依山住，烟霞并舍分。",
      "秋添中夜雨，冷浸一溪云。",
      "满目干戈地，关心鸟兽群。",
      "归涂如可问，猛犬莫狺狺。"
    ]
  },
  {
    "id": "2e89e4204a91c07b8aa6d60def010bce",
    "title": "信州逢寒食",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "客行寒食路，春晚上饶城。",
      "野寺鸟乌乐，山蹊荆棘生。",
      "人随乘雁集，地隔一牛鸣。",
      "俯首征途内，官曹何日清。"
    ]
  },
  {
    "id": "2e89e4204a91c07b5bc1299e4c71dc72",
    "title": "晓发鹅湖",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "万松参岭路，千亩动春耕。",
      "不复红鹅下，空馀碧涧横。",
      "佛扃穿缥缈，仙驭锁峥嵘。",
      "道释分殊境，篮舆许我行。"
    ]
  },
  {
    "id": "2e89e4204a91c07b1f00d1673ac43fcc",
    "title": "初食生荔枝二首",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "六月寓闽山，初逢荔子丹。",
      "皱红分颗颗，凝白作团团。",
      "品目诚无限，珍甘拟亦难。",
      "不劳走马使，安坐得加餐。"
    ]
  },
  {
    "id": "2e89e4204a91c07b1f00d1672bf790de",
    "title": "初食生荔枝二首",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "独擅东南美，谁知十八娘。",
      "笑颦俱有味，朱粉不迷香。",
      "璀璨珠生掌，清泠露入囊。",
      "风流须第一，饤座每难忘。"
    ]
  },
  {
    "id": "2e89e4204a91c07bc6c01e755fd9027f",
    "title": "题团栾图",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "一老灭尘虑，七儿同静缘。",
      "境超法界观，身作地行仙。",
      "男女非殊相，丹青亦浪传。",
      "襄阳聚首话，犹是在家禅。"
    ]
  },
  {
    "id": "2e89e4204a91c07bfbf201e22dbb7d60",
    "title": "题盛彦光丘壑轩",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "盛子卜居南涧滨，开轩自比葛天民。",
      "一丘一壑有能事，三浴三薰无俗尘。",
      "闲逐逸人同执射，偶逢渔父亦垂纶。",
      "此轩成毁吾何预，画著岩间恐未真。"
    ]
  },
  {
    "id": "2e89e4204a91c07bcf7b33b7e43913d0",
    "title": "代简呈信州李使君",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "万斛谁能破客愁，一尊风味泛醇酘。",
      "中丞自许怜渔父，鬲上无端住督邮。",
      "必使索郎频有顾，也知欢伯解消忧。",
      "苏州刺史诗盈卷，还忆山僧冷病不。"
    ]
  },
  {
    "id": "2e89e4204a91c07b3a0aedefba9e263c",
    "title": "次韵和古田县丞方景南见惠诗",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "疏慵我似海鸥闲，文采君如雾豹斑。",
      "不省流离思乐土，深知向往愧高山。",
      "低飞乳燕声相接，小叩华鲸梦亦还。",
      "共看围棋欲终日，忘年初在立谈间。"
    ]
  },
  {
    "id": "2e89e4204a91c07b9d580ae97a2bfef4",
    "title": "石湖院",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "古木参天水一沟，潮来曲折可藏舟。",
      "招提密映晴岚起，沧海潜通夜气浮。",
      "丹荔荐盘惊北客，赤蟳供馔识炎洲。",
      "却疑江左知名士，不作乘桴浩荡游。"
    ]
  },
  {
    "id": "2e89e4204a91c07b79bd7ea66549a334",
    "title": "秋日登万岁寺",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "山川信美自愁多，岭海穷途可若何。",
      "倦客难寻越绝记，畸人但唱郢中歌。",
      "天香不入伊蒲塞，佛水犹开优钵罗。",
      "还是浮云韬白日，凤凰台上一经过。"
    ]
  },
  {
    "id": "2e89e4204a91c07b708a204a21d06f16",
    "title": "社日宇文德和送酒次糜韵",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "羁游苦似泽藏山，老境难希药驻颜。",
      "日日寻香穿窈窕，行行止渴漱潺湲。",
      "忽闻欢伯来倾盖，无数愁城尽斩关。",
      "多谢天公爱狂客，九衢忙里独偷闲。"
    ]
  },
  {
    "id": "2e89e4204a91c07ba0211bba568677a4",
    "title": "次韵许子大王丰父圆明送春之作",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "鶗鴂能愁物外人，芳菲聊借梦中身。",
      "要知琼刃非凡骨，信有金庭不尽春。",
      "伯雅相将浮鸭绿，素娥应共踏蟾银。",
      "休惊丽句同仙授，王许从来侍帝宸。"
    ]
  },
  {
    "id": "2e89e4204a91c07b577aab8fa1b3e3d4",
    "title": "次韵许子大李丞相宅牡丹芍药诗",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "山丹丽质冠年华，复有馀容殿百花。",
      "看取三春如转影，折来一笑是生涯。",
      "绮罗不妒倾城色，蜂蝶难窥上相家。",
      "京国十年昏病眼，可怜风雨落朝霞。"
    ]
  },
  {
    "id": "2e89e4204a91c07bacd06d6b68070448",
    "title": "福州程使君止戈堂二首",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "瓯山闽海两高深，幕府同开阅古今。",
      "堂号止戈贤守意，郡名长乐圣君心。",
      "行看铸剑为农器，即有飞鸮集泮林。",
      "比日东南是洙泗，喜闻弦诵发清音。"
    ]
  },
  {
    "id": "2e89e4204a91c07bacd06d6b77c8efd0",
    "title": "福州程使君止戈堂二首",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "跳梁山谷有顽民，电扫风除一聚尘。",
      "排闼江山千里眼，满庭桃李四时春。",
      "定知当宁思龚遂，政恐攀舆借寇恂。",
      "谁是诸侯老宾客，酣歌应许杜陵人。"
    ]
  },
  {
    "id": "2e89e4204a91c07b844b76700893cc4a",
    "title": "坐上呈师川有怀驹父",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "上坡谏议立清班，入奉威颜咫尺天。",
      "仲氏三山久憔悴，徵君五岭亦迍邅。",
      "欣逢白鹤归华表，更想黄能出羽渊。",
      "客舍一樽双泪落，相逢里社复何年。"
    ]
  },
  {
    "id": "2e89e4204a91c07b2d8395a08ad91ef6",
    "title": "师川见和再用元韵",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "河洛中秋已凛然，瓯闽八月尚炎天。",
      "方怀许国忠言切，不计归途道里邅。",
      "子产未能忘季札，太阿应必待龙渊。",
      "树人树木有明算，谁谓百年同十年。"
    ]
  },
  {
    "id": "2e89e4204a91c07b891607aa1df5dc77",
    "title": "逍遥阁",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "杰阁龙楼依翠微，中秋午夜望清辉。",
      "桂枝委地三千尺，柏影垂坛四十围。",
      "箫鼓或疑风雨下，云霞犹想锦帆飞。",
      "只今井臼依然在，不见归来丁令威。"
    ]
  },
  {
    "id": "2e89e4204a91c07bea28c8652bf0c2e6",
    "title": "弈棋绝句二首",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "新秋遣闷只围棋，病不衔杯亦废诗。",
      "对局萧然两无语，个中君子有争时。"
    ]
  },
  {
    "id": "2e89e4204a91c07bea28c865d9583576",
    "title": "弈棋绝句二首",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "鹭落寒江鸦点汀，晴窗飞雹击盘声。",
      "方圆动静随机见，清簟疏帘眼倍明。"
    ]
  },
  {
    "id": "2e89e4204a91c07b7dcee2fdd548357c",
    "title": "又叠前韵二首",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "白日惟销一局棋，揽棋还诵李侯诗。",
      "旁观不作千年计，会有局成柯烂时。"
    ]
  },
  {
    "id": "2e89e4204a91c07b7dcee2fd654a8add",
    "title": "又叠前韵二首",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "棋局醒心过博局，棋声娱耳胜琴声。",
      "少年此戏殊不恶，坐隐时闻夜达明。"
    ]
  },
  {
    "id": "2e89e4204a91c07b77dfce4460e9c504",
    "title": "铅山县石井院",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "两年再踏铅山路，今日初尝石井泉。",
      "碧玉岩边瀹汤饼，全胜五鼎击肥鲜。"
    ]
  },
  {
    "id": "2e89e4204a91c07b3b4cb744bd78a005",
    "title": "秋分日偶成",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "洪崖山下一臞儒，碧玉岩边抱病夫。",
      "永日翛然无复事，人欺憔悴鬼揶揄。"
    ]
  },
  {
    "id": "2e89e4204a91c07b32b1c695ead50923",
    "title": "曾仲共和予春日登滕王阁诗盖旧诗也复次韵",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "西江东畔见江楼，江月江风万斛愁。",
      "试问海潮应念我，为将双泪到南州。"
    ]
  },
  {
    "id": "2e89e4204a91c07b3a192c18072b086f",
    "title": "蜡梅",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "见江楼下蜡梅花，香扑金尊醉落霞。",
      "独依东风如梦觉，一枝春色别人家。"
    ]
  },
  {
    "id": "2e89e4204a91c07b2f2315357340eb1a",
    "title": "再任秘书少监",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "再入兰台逢旧史，重游东观阅新书。",
      "家徒四壁今无屋，谁为君王奏子虚。"
    ]
  },
  {
    "id": "2e89e4204a91c07b1376e586efd9ad28",
    "title": "绝句",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "桃花浪打散花楼，南浦西山送客愁。",
      "为理伊州十二叠，缓歌声里看洪州。"
    ]
  },
  {
    "id": "2e89e4204a91c07bc114f61510619424",
    "title": "玉女峰",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "曾折山花献阿魔，茫茫仙意果如何。",
      "千年旧迹今芜没，惟有长松挂茑萝。"
    ]
  },
  {
    "id": "2e89e4204a91c07b7ed0a52901322784",
    "title": "山中闻杜鹃",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "山中二月闻杜鹃，百草争芳已销歇。",
      "绿阴初不待薰风，啼鸟区区自流血。",
      "北窗移灯欲三更，南山高林时一声。",
      "言归汝亦无归处，何用多言伤我情。"
    ]
  },
  {
    "id": "2e89e4204a91c07bd9b9c2545a2e2892",
    "title": "游都梁山",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "风吹古渡口，云满都梁山。",
      "执热厌偪仄，幽寻上孱颜。",
      "清泉似石乳，滴沥岩窦间。",
      "乞此一瓢饮，为祛千载烦。",
      "山灵知我意，殷然下层峦。",
      "散空作急雨，抉石出甘寒。",
      "一酌荡齿颊，三咽萦肺肝。",
      "轻躯变滞骨，尘鞅思灵关。",
      "来当踏云至，去当御风还。",
      "再拜谢神休，幸汝不我悭。"
    ]
  },
  {
    "id": "2e89e4204a91c07bd1cd252d5e176a99",
    "title": "庚戌岁六月四日至洪城旧庐无复尺椽怅然伤",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "南州一炬火，我归无所归。",
      "六月下惊湍，一叶正复敧。",
      "空城何所有，城阙双阖扉。",
      "遗氓四五辈，𥈭眙虫鸟栖。",
      "潭潭大都府，灰灭馀空基。",
      "委重者谁子，汝实凡且卑。",
      "蝼蚁轻民命，泥沙捐国赀。",
      "犬狼肆噬啮，驱逐乃其宜。",
      "胡为使群吠，如恶草蔓滋。",
      "哀哉三万室，钟此百六期。",
      "故居不可识，将是复疑非。",
      "阶前手种花，自怜托根微。",
      "露草相对泣，吟风作悲诗。",
      "人言城门火，鱼祸自靡遗。",
      "我亦无泪哭，且复一解颐。"
    ]
  },
  {
    "id": "2e89e4204a91c07b36476da226c24d19",
    "title": "越王山二首",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "朝登万仞冈，夕宿云霞间。",
      "越王昔何时，税驾宅此山。",
      "山巅有石室，险绝未可攀。",
      "烟树相映带，尚想飙轮还。",
      "文吴二仙子，腾踔跨两斑。",
      "俯仰五百秋，下视悲人寰。",
      "王室久荡析，世路方孔艰。",
      "我寻真人居，荷锄芟蓬菅。",
      "林泉依福地，樵汲闯灵关。",
      "庶以远兵革，返兹后死颜。"
    ]
  },
  {
    "id": "2e89e4204a91c07b36476da24a50e909",
    "title": "越王山二首",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "越王名兹山，无复车马迹。",
      "绝顶有佳处，轩然大磐石。",
      "灵洞閟其中，神池荡其侧。",
      "云气朝夕生，合散一瞬息。",
      "吾闻王子搜，隐遁辞越国。",
      "玉舆去不返，丹灶锁荆棘。",
      "二仙出季世，故老犹记识。",
      "遗踪落人间，不稽传宝墨。",
      "我睎伯夷清，愿作老聃役。",
      "脱身尘𡏖外，救暍获三益。"
    ]
  },
  {
    "id": "2e89e4204a91c07b960e850fb3a99cf1",
    "title": "岭云",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "吾居半山上，绕屋犹峻岭。",
      "举头即见之，坐卧作墙屏。",
      "忽复不可求，澒洞云万顷。",
      "初疑岸谷变，身不践人境。",
      "俄顷如故常，突兀在屋顶。",
      "隐现须臾间，变态莫记省。",
      "烟霞成痼疾，终日常炯炯。",
      "早阅金丹诀，未办卜灶井。",
      "世乱一丘壑，斯志或可逞。",
      "鸣猿落空岩，翥鹤扬晴影。",
      "石泉漱芳润，草木皆秀整。",
      "洞天有归路，未往心已领。"
    ]
  },
  {
    "id": "2e89e4204a91c07bb9ad299f2db1cbb7",
    "title": "食榧子",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "若榴资彭粮，榧实伐彭兵。",
      "三彭穴身中，各以尸自名。",
      "伺隙戕所托，睢盱为己荣。",
      "仙山无凡木，榧林高且清。",
      "八月实累累，斗量亦囊盛。",
      "盈盘得恣食，不与汝粮并。",
      "嗟汝小黠耳，安所逃汝生。",
      "蚤读黄老书，五牙漱琅英。",
      "虽微玉山果，知汝久已行。",
      "丧乱食不足，长饥病所婴。",
      "蟠桃未能致，橡栗庶可营。",
      "作诗颂榧子，期子以主盟。"
    ]
  },
  {
    "id": "2e89e4204a91c07b25555d885fced312",
    "title": "南城邓氏亭",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "小麦青青山一曲，江南千里伤春目。",
      "盱母江头唤渡人，遥指麻源第三谷。",
      "裹盐包饭各匆匆，回首烟霞楼观中。",
      "诗成更觅羊何和，犹是前身内史公。"
    ]
  },
  {
    "id": "2e89e4204a91c07bad4634af8a7fe2fb",
    "title": "游麻姑山仙都观",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "浥露出南郭，遵涂眄西岭。",
      "幽寻不惮远，陟巘造殊境。",
      "悬瀑泻天路，高斋跨参井。",
      "麻姑固神人，上下凌倒景。",
      "逸驾不容追，遗踪抟尘影。",
      "仙坛独岿然，藓蚀此山顶。",
      "古屋鸣鸺鹠，污池浴蛙黾。",
      "葛颜有异闻，源委邈难省。",
      "空馀丰碑字，欻若猊骥骋。",
      "永言赏心遇，所乐尘务屏。",
      "濯缨欲师孔，斫鼻还思郢。",
      "安得斯人徒，置论挈裘领。",
      "圣真岂远而，炯炯金在矿。",
      "九渊孕明月，七返閟神鼎。",
      "至道如可求，汲深愿修绠。"
    ]
  },
  {
    "id": "2e89e4204a91c07b784ab0d2089607b4",
    "title": "二月十二日偶成",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "金溪东行二十里，高即登山下临水。",
      "乱山中断水横流，水际招提对山起。",
      "丹青像设半泥涂，野僧一饭无钟鱼。",
      "散策闲寻笋蕨芽，密林时逢桃李花。"
    ]
  },
  {
    "id": "2e89e4204a91c07b374d432d3becf1e9",
    "title": "古田县",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "勾吴于越通舟车，南走瓯闽城百馀。",
      "凿山架桥穷奥区，班春不行犹一墟。",
      "此邦自与桃源并，不能深藏即人境。",
      "五百年间阅战争，淳朴散尽狙诈生。"
    ]
  },
  {
    "id": "2e89e4204a91c07bc6c7f4e6fa2bf0c6",
    "title": "游石鼓山涌泉院",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "昔闻石鼓鸣，今作石鼓游。",
      "击拊久已息，甲兵殊未休。",
      "精庐庄严海，百室云雾浮。",
      "维时当长夏，萧飒如凉秋。",
      "高崖不见日，老木枝相樛。",
      "灵泉发嵌窦，下注千仞沟。",
      "向来经行人，颇以名字留。",
      "俯仰百年内，磨镌遍岩幽。",
      "石桥可坐卧，清绝无等俦。",
      "众山合沓来，响答相献酬。",
      "虽逢会心欣，未弭当世忧。",
      "不知稽山上，复有胜处不。",
      "六飞尚东巡，狐兔穴中州。",
      "戈鋋塞河洛，冠盖集闽瓯。",
      "堕此吠雪国，烈火烂不收。",
      "炎飙方焚轮，赫曦欲停辀。",
      "微生类焦谷，兹焉得依投。",
      "一乘凌风翰，濯缨天汉流。"
    ]
  },
  {
    "id": "2e89e4204a91c07b7229ecc6e69b859e",
    "title": "次",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "天公下观戏鱼龙，分披惇物隳岱宗。",
      "尘沙欲枯罔象眼，酒醴难浇磊块胸。",
      "会稽之南曰闽海，东行万里因雄风。",
      "二儿得邑古长乐，意拟分治三山中。",
      "门张雀罗即我室，吊影不识求羊踪。",
      "担簦挟卷者谁氏，捉笔言诗有此公。",
      "纷纷道旁皆苦李，辛酸交攻无复理。",
      "入林初闻薝卜香，知味自觉醍醐美。",
      "今时杜陵见老人，他日汤休望吾子。",
      "我观蓬壶才一水，桐柏罗浮相对起。",
      "赤乌衔符得宝书，青鸟拂檐来报喜。",
      "君能无事如懒残，吾儿傥不惭张底。"
    ]
  },
  {
    "id": "2e89e4204a91c07b8a011413ee3ec411",
    "title": "闻师川谏议至漳州作建除字诗十二韵迓之",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "建武下诏书，海峤识明主。",
      "除吏得阳城，所喜逸民举。",
      "满腹怀经纶，笔间含露雨。",
      "平生相期心，中兴尔乎取。",
      "定交自畴昔，契阔及再暑。",
      "执热子南来，五月憩漳浦。",
      "破啼谋一笑，预置风月俎。",
      "危言傥可陈，正学当尽吐。",
      "成亏在须臾，得失宜熟数。",
      "收功谢王魏，取道迹傅吕。",
      "开兹众正路，慰彼苍生苦。",
      "闭关拒他盗，拂席招巢许。"
    ]
  },
  {
    "id": "2e89e4204a91c07b4752a16b1746c676",
    "title": "叶少蕴出示郑先觉阅骏图为作长歌",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "丹青得名曹将军，画马已来无复人。诸生韩干受肉法，绝足亦传沙苑真。",
      "儒林望郎李公麟，曹韩复生能与邻。心胸可纳天西极，纨素频空粪北群。",
      "郑生晚识李侯比，自许笔端轻万里。山川初出大宛城，翰墨犹沾渥洼水。",
      "汗血喷沙指顾间，雾鬣风鬃卷中起。戏成十马皆龙材，前有飞黄后山子。",
      "叶公好尚有祖风，苦爱真龙似画龙。千金不惜市骏骨，睥睨神物秋毫中。",
      "英雄尝闻妾换马，意气欲将诗换画。诗工画妙两崛奇，谷量马观未论价。",
      "公诗自是生骅骝，恨公不身亲李侯，向来曹韩空白头。"
    ]
  },
  {
    "id": "2e89e4204a91c07bc5aab442225d1e1e",
    "title": "和曾仲共大风折木歌",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "疾风岌嶪土囊口，阳崖中裂阴崖吼。",
      "南山乔木大百围，顷刻剪伐如断臼。",
      "修枝偃蹇掷龙蛇，直干崩山塞岩岫。",
      "干云蔽日扫地空，掣电奔霆翻覆手。",
      "山灵掩泣惋惜深，匠石含悲涕洟久。",
      "折臂而公黥而王，精金当镕玉当剖。",
      "断木刳为浮海航，路指银河上牛斗。",
      "委馀犹得宫殿材，琐细亦蒙梁栋取。",
      "万斛之舟可弗论，大厦帡幪此焉有。",
      "狂飙卷空欲奚为，寿被金石长不朽。",
      "天生大材将有用，乖逢相因孰先后。",
      "嗟尔乾枫与枯柳，摧折为薪尚谁咎。"
    ]
  },
  {
    "id": "2e89e4204a91c07bc0f18ffd681ae9b0",
    "title": "迁居",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "从宦三十载，故山凡几归。",
      "昔归尚有屋，再归已倾攲。",
      "今归但乔木，竹落荆薪扉。",
      "上为鹳鸟都，下为鸡犬栖。",
      "相彼东北隅，三亩以为基。",
      "积块与运甓，实洼而培庳。",
      "成兹道傍舍，空我橐中赀。",
      "堂室敢即安，牖户适所宜。",
      "嘉树三四株，当窗发华滋。",
      "馨香入怀袖，似与迁徙期。",
      "我今六十老，岂不知前非。",
      "咨谋愚见拾，就列筋力微。",
      "窃食奉祠禄，永负伐檀诗。",
      "松楸幸在望，邻曲不见遗。",
      "葛巾随里社，庶以保期颐。"
    ]
  },
  {
    "id": "2e89e4204a91c07b8dbff394c85d01b8",
    "title": "梦中作四言用前韵二首",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "事有怕爱，语分忙闲。",
      "左右前后，内外中间。",
      "青云千里，紫气浮关。",
      "五星东井，微臣北山。"
    ]
  },
  {
    "id": "2e89e4204a91c07b8dbff3946d4b4d45",
    "title": "梦中作四言用前韵二首",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "鹢鹢珍腿，猩猩美唇。",
      "醴齐调适，勺药和匀。",
      "老商嬉笑，西施解颦。",
      "倦龟若士，翳桑饿人。"
    ]
  },
  {
    "id": "2e89e4204a91c07bae1030358f7709fe",
    "title": "再次四言韵二首",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "执虎入圈，絷驹在闲。",
      "志六合外，身十亩间。",
      "组系单于，泥封函关。",
      "乐我丛桂，淮南小山。"
    ]
  },
  {
    "id": "2e89e4204a91c07bae103035ab3cfbf7",
    "title": "再次四言韵二首",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "鲁兄卫弟，虞齿虢唇。",
      "倚伏相因，否泰惟匀。",
      "履兹艰虞，慎厥笑颦。",
      "水清见石，天定胜人。"
    ]
  },
  {
    "id": "2e89e4204a91c07baa2f1d224f7659c8",
    "title": "三次四言韵二首",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "入圣有域，存诚以闲。",
      "德不德上，材不材间。",
      "堂上不粪，门设常关。",
      "鄙哉丘垤，覆篑为山。"
    ]
  },
  {
    "id": "2e89e4204a91c07baa2f1d224f72642d",
    "title": "三次四言韵二首",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "编贝皓齿，含朱绛唇。",
      "甄陶圆熟，琢削细匀。",
      "不笑不言，倚席以颦。",
      "商略有此，为若而人。"
    ]
  },
  {
    "id": "2e89e4204a91c07b1d7bc32dfd2892ca",
    "title": "楚州阻水涨怀汪信民吕居仁二士四言",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "大江北理，长淮西逝。",
      "厥隩射阳，城邑岳峙。",
      "凿渠而漕，首淮江尾。",
      "舳舻岢峨，连樯千里。",
      "青雀翩翩，彩虹嶷嶷。",
      "梁局舟蹐，限兹潢水。",
      "昔我至止，得二国士。",
      "箪瓢相乐，汪吕氏子。",
      "于今几年，乖隔生死。",
      "梗泛萍飘，乃复于此。",
      "菱花净吐，鹭羽徐起。",
      "如欲我留，盼睐以喜。",
      "俯仰山川，感念成毁。",
      "一瞬千古，寓非予耻。"
    ]
  },
  {
    "id": "2e89e4204a91c07b01ce46ba54ac4a8e",
    "title": "奉送驹父师川二郎中赴召四言",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "content": [
      "火中暑退，庚伏在娄。",
      "赫炽方炎，金石欲流。",
      "之二大夫，服章紑紑。",
      "文昌台郎，祗命是忧。",
      "中江有舳，中涂有辀。",
      "风樯雨毂，长夏为秋。",
      "白云在天，崒如岩丘。",
      "倏忽西东，不我告谋。",
      "翩翩者鹄，俯瞩鱼游。",
      "将逝复止，矫影河洲。",
      "嗟予去国，三葛于休。",
      "止车生耳，永谢鸣驺。",
      "挥袂江干，长啸林幽。"
    ]
  },
  {
    "id": "2e89e4204a91c07ba1bb9e7a1c61e8d2",
    "title": "次韵公实雷雨一首",
    "authorName": "洪炎",
    "authorId": "2e89e4204a91c07bd1457b72d1457b72",
    "dynasty": "宋",
    "appreciation": "首联扣题，以“惊雷”发端，用“拔三山”、“倒百川”形容雷声的威力和暴雨忖的势。三山，传说中的海上仙山即蓬莱、方壶、瀛州。三、四句写诗人身居客地，难以入眠，又逢雷雨之夜，寒气袭人。作者忽发奇想，这震天霹雳缘何不善解人意，震而静胡烟把金兵赶出中原？胡烟，意指金兵入侵的战争硝烟。五、六句回到现实之中，农家田园荆棘丛生，暴雨袭来，流水茫茫，空成汪洋一片，而北方仍为金人占领，这些大雨流水为何不能洗去胡人的腥膻之气呢？腥膻，即腥臊之气，常用来指代外族入侵者。这两句蕴含着作者的报国热望以及对南宋残败政局的深深忧虑。结合三四句写出作者在风雨震电之际，感慨深沉，从个人的处境，想到国家和粑民族的灾难，心旌摇摇，不能自止，写成的诗句就倍感沉痛。尾联诗人难抑激愤之情，抒发了报国无门的感慨。上句谓欲向最高统治者上疏献策，语出屈原《离骚》；“吾令帝阍开关兮，倚阊阖而望予。”下句典出《晋书。王陶传》：“殉梦人以大笔如橡与之”，后以大笔如橡指有名的文章家或其作品，如唐代张说、苏颏以文闻名，时称“燕许大手笔”。\n诗人自叹人微言轻，又非大手笔，故恐无力补缺数时世。此诗以景兴起，继写感受，结以抒怀，结构紧凑，转接自然。写景时笔力雄健，气势不凡，抒情时沉痛激越；时见激愤之气；回荡着爱国激情。结尾两句，前句是愿望，后句是谦逊之词，语言婉曲，显出诗人书生本色。",
    "content": [
      "惊雷势欲拨三山，急雨声如倒百川。",
      "但作奇寒侵客梦，若为一震静胡烟。",
      "田园荆棘漫流水，河洛腥膻今几年。",
      "拟叩九关笺帝所，人非大手笔非椽。"
    ],
    "comment": [
      "作者以一介书生，有志陈词帝所，难免有“叩阍无门”之感。但作者激于忠愤之情，仍然有意向皇帝陈情，表达自己优国忧时的心志，希望朝廷早日组织力量，北定中原，一洗“河啧洛腥膻”之气，使国家复兴。接着又感到自己人非大手，笔非如椽，唯恐倾诉有所不尽，无从收到补救时艰的效果。前句是愿望，后句是谦逊之词，语言婉曲，能够显出书生的本色。（马祖熙）"
    ],
    "translation": "惊雷破空，仿佛要拔走蓬莱三山，暴雨倾泻，就像那百川冲决堤岸。\n冷气袭人，只能侵扰旅客的梦魂，又怎能叱咤震荡扫净那遍地胡烟！\n田园里长满荆棘，洪水四处弥漫，京都一带金兵践踏骚扰已经多年。\n也曾想叩开重门向皇帝陈诉心愿，不是大的手笔，谁会听我的意见！",
    "intro": "《次韵公实雷雨一首》是宋代诗人洪炎创作的一首七言律诗。这首诗前两联写诗人身居客地，难以入眠，又逢雷雨之夜，寒气袭人。后两联回到山河破碎，领土沦丧的现实之中，写诗人难抑激愤之情，抒发其报国无门的感慨。这首诗虚实结合，寓情于景，引人共鸣。",
    "annotation": [
      "公实：作者友人郑湛的字。",
      "三山：旧传海上有三神山，即蓬莱、方壶、瀛洲。见《史记·封禅书》。",
      "但：只。",
      "侵：侵扰。",
      "胡烟：此处指金兵进攻所带来的战争烟尘。",
      "河洛：黄河、洛水流域地区，当时已沦陷。",
      "腥膻（shān）：腥臊气味，这是对金人轻蔑的说法。",
      "大手：大手指大手笔，又称如橡笔。《晋书·王琦传》：“琦梦人以大笔如椽与之。”又唐代张说、苏颞以文章著名当时，称燕、许大手笔。"
    ]
  },
  {
    "id": "2e89e4204a9e246c4823b520f430f380",
    "title": "和刘景文登介亭",
    "authorName": "袁毂",
    "authorId": "2e89e4204a9e246cd1457b72d1457b72",
    "dynasty": "宋",
    "content": [
      "东南富山水，所病在卑溽。",
      "阴晴变朝暮，梅雨大田足。",
      "翰苑宴高堂，金斝浮蚁渌。",
      "诗泠四座耳，醉饱五经腹。",
      "亭午登介亭，萦纡俯山麓。",
      "行路愁暍死，是月丁初伏。",
      "乘高瞰群峰，刚后浪奔逐。",
      "三吴在指掌，百粤入双目。",
      "汉忧分朱蟠，尧意注黄屋。",
      "下舆曾未几，传命甚邮速。",
      "霸遂伏下风，元白仰高躅。",
      "倡予而和汝，谈笑唾珠玉。",
      "所恨继者贫，囊箱无寸幅。",
      "刘侯世良将，文史三冬读。",
      "坐啸胡骑却，行歌燕旦哭。",
      "儒将久寂寥，断弦今日绩。",
      "所得最在诗，铦利锋莫触。",
      "唱酬黄卷上，如响答深谷。",
      "王侯富方丈，熊掌我所欲。",
      "独馁不得饱，中心但诚服。"
    ]
  },
  {
    "id": "2e89e4204aab03a8ac436e1b4b3b3277",
    "title": "游碧落洞",
    "authorName": "李兟",
    "authorId": "2e89e4204aab03a883fa5a4368b1fbe7",
    "dynasty": "宋",
    "content": [
      "遐迩开胜概，憧憧往来侵。",
      "共认融结意，独符仁智心。",
      "得侣赏清尘，弥日穷幽深。",
      "奇哉周羽皇，雄文无古今。"
    ]
  },
  {
    "id": "2e89e4204aaf9ce35926826c35b5db7b",
    "title": "绝句二首",
    "authorName": "孙发",
    "authorId": "2e89e4204aaf9ce3d1457b72d1457b72",
    "dynasty": "宋",
    "content": [
      "林亭长夏爱浓阴，来引茶瓯一散襟。",
      "忽去却来蜂个个，自啼还住鸟深深。"
    ]
  },
  {
    "id": "2e89e4204aaf9ce35926826cef8b7eed",
    "title": "绝句二首",
    "authorName": "孙发",
    "authorId": "2e89e4204aaf9ce3d1457b72d1457b72",
    "dynasty": "宋",
    "content": [
      "山家一尺潇湘石，扫尽云腴齿颊清。",
      "警破午窗箕颍梦，转为风外小松声。"
    ]
  },
  {
    "id": "2e89e4204aaf9ce3324cf9f22a3fea35",
    "title": "截臂行",
    "authorName": "孙发",
    "authorId": "2e89e4204aaf9ce3d1457b72d1457b72",
    "dynasty": "宋",
    "content": [
      "吾闻两臂重于天下不可废，知之不必子华子。愚民气焚胸，一忿敢趋死。",
      "以死视四肢，截臂如去指。呜呼巴陵之民何以有此风，疾痛利害人所同。",
      "甘心一臂捐粪壤，终身废卧闾阎中。前年截臂渠得理，今年截臂吾亦尔。",
      "村南截臂杀平人，村北炰咻还比拟。虺虺民，虺虺民，用心若此非吾人。",
      "有冤自可次第诉，毒人何必残其身。闻者莫惊喧，此弊吾能言。",
      "其初姑息吏，不与杜其源。嗟哉恶俗伤仁厚，明明有冤宜勿受。",
      "一奸不济百奸消，共致和平俾在宥。"
    ]
  },
  {
    "id": "2e89e4204aafb653c7a747bdea0ddbb0",
    "title": "游延福寺",
    "authorName": "赵曾頀",
    "authorId": "2e89e4204aafb653d1457b72d1457b72",
    "dynasty": "宋",
    "content": [
      "行行出西郊，稍觉嚣尘远。",
      "风景既已殊，硗确颇忘倦。",
      "南安古雄州，今亦壮哉县。",
      "九日一佳景，居然在郊甸。",
      "地高瞰川原，林杪露堂殿。",
      "晋朝松百章，存者才一见。",
      "岁月不我留，寒暑几更变。",
      "当年秦隐君，轩冕非所羡。",
      "间关剡溪来，至此获胜践。",
      "结庐巢其巅，穴石为之砚。",
      "城市不到足，公卿罕窥面。",
      "邂逅有至交，相从情缱绻。",
      "缅怀兴元年，致位在台铉。",
      "扶持公道开，不绝几如线。",
      "一言才见疏，斥逐遽遭谴。",
      "天教流落馀，乃遂山林愿。",
      "当年筑室处，遗址了难辨。",
      "独有高士峰，千载猿鹤怨。"
    ]
  },
  {
    "id": "2e89e4204ab3b5d41c3e2fd173a55f50",
    "title": "和补之梅花",
    "authorName": "廖正一",
    "authorId": "2e89e4204ab3b5d4d1457b72d1457b72",
    "dynasty": "宋",
    "content": [
      "蕙兰芳草久睽离，偶泄春光此一枝。",
      "自许轻盈羞粉白，何人闲丽得邻窥。",
      "寒欺薄酒魂消夜，月入重帘梦破时。",
      "幸有暗香襟袖暖，江南归信不应迟。"
    ]
  },
  {
    "id": "2e89e4204ab3b5d4ac7045575a75805e",
    "title": "和吴可权长官",
    "authorName": "廖正一",
    "authorId": "2e89e4204ab3b5d4d1457b72d1457b72",
    "dynasty": "宋",
    "content": [
      "士元应展骥，百里聊尔绊。",
      "函继三异声，江述凭东观。"
    ]
  },
  {
    "id": "2e89e4204ab3b5d4d1e4271d27a4734e",
    "title": "题汝坟驿壁三首",
    "authorName": "廖正一",
    "authorId": "2e89e4204ab3b5d4d1457b72d1457b72",
    "dynasty": "宋",
    "content": [
      "阿怜二十颇有馀，秀眉丰颊冰琼肤。",
      "无端欲作商人妇，更枉方寻海畔夫。"
    ]
  },
  {
    "id": "2e89e4204ab3b5d4d1e4271d581f3b15",
    "title": "题汝坟驿壁三首",
    "authorName": "廖正一",
    "authorId": "2e89e4204ab3b5d4d1457b72d1457b72",
    "dynasty": "宋",
    "content": [
      "阿梅笄岁得同欢，懊恼情深解梦兰。",
      "莺语轻清花里话，柳条柔嫩掌中看。"
    ]
  },
  {
    "id": "2e89e4204ab3b5d47383408dca037620",
    "title": "答张十八画",
    "authorName": "廖正一",
    "authorId": "2e89e4204ab3b5d4d1457b72d1457b72",
    "dynasty": "宋",
    "content": [
      "玉人风味夙相亲，骨法多奇巫峡神。",
      "何幸丹青烦右相，坐令虚室四时春。"
    ]
  },
  {
    "id": "2e89e4204ab3b5d40dbe40f5549efe8c",
    "title": "题汝坟驿壁三首其三",
    "authorName": "廖正一",
    "authorId": "2e89e4204ab3b5d4d1457b72d1457b72",
    "dynasty": "宋",
    "content": [
      "淮源距襄阳，亭候逾十舍。",
      "征鞍背绣帏，云雨□四夜。",
      "双艳尽倾城，一姝偏擅价。",
      "独怒蕙心轻，误许商人嫁。"
    ]
  },
  {
    "id": "2e89e4204ab3b5d4bbe29b4b693b3447",
    "title": "和李主簿彦和",
    "authorName": "廖正一",
    "authorId": "2e89e4204ab3b5d4d1457b72d1457b72",
    "dynasty": "宋",
    "content": [
      "李侯持尺璧，十五城不换。",
      "倦飞偶栖棘，孤鸣异巢鹳。",
      "淮海一俊乂，博洽识理乱。",
      "国论匪与闻，偷将经术断。",
      "君家文多豪，陵峤贺白观。"
    ]
  },
  {
    "id": "2e89e4204ab65ebcffe067353f9d9fb2",
    "title": "龙泉观",
    "authorName": "何行",
    "authorId": "2e89e4204ab65ebcd1457b72d1457b72",
    "dynasty": "宋",
    "content": [
      "蓬莱境界隔风烟，一带银河接九天。",
      "礼斗瑶台春草合，豢龙石钵玉沙圆。",
      "红云几片危楼上，古木千寻落照边。",
      "惆怅仙人何处去，空馀月色满山川。"
    ]
  },
  {
    "id": "2e89e4204ac3f900ee41a78a610e4b4d",
    "title": "谢恩",
    "authorName": "彭路",
    "authorId": "2e89e4204ac3f900d1457b72d1457b72",
    "dynasty": "宋",
    "content": [
      "圣主求贤轸念劳，临轩策问萃时髦。",
      "龙鳞日绕天颜近，螭首云移帝座高。",
      "疏草披丹陈紫禁，宫花锡采光蓝袍。",
      "自惭朽芥叨荣遇，报答能忘圣语褒。"
    ]
  },
  {
    "id": "2e89e4204aca00973514813f98f0b57b",
    "title": "庚子立春",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "又逢庚子岁，老景对韶华。",
      "檐噪朝朝鹊，灯开夜夜花。",
      "凄迷连月雨，冷落几人家。",
      "幸有新春酒，瓶中不用赊。"
    ]
  },
  {
    "id": "2e89e4204aca00978a7f4378a6d79fcc",
    "title": "东坡竹",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "眉山墓木拱，墨迹此淋漓。",
      "风叶活欲动，霜根死不移。",
      "老仙初画处，元祐太平时。",
      "直节有如此，何缘入党碑。"
    ]
  },
  {
    "id": "2e89e4204aca0097ffc4b1b5f9ce9bbd",
    "title": "寄林处士景初",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "诗书岁月久，到老未忘情。",
      "一自文风变，长忧雅道轻。",
      "时人空见忌，圣主旧知名。",
      "更有孤高节，冰霜无此清。"
    ]
  },
  {
    "id": "2e89e4204aca0097b33e08149d3a87bf",
    "title": "二月晦日怀林处士",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "相思忽成梦，久不到茶窝。",
      "飞去羽毛短，别来风雨多。",
      "杏花一夜发，春事二分过。",
      "百尺龙潭上，知君意若何。"
    ]
  },
  {
    "id": "2e89e4204aca009720910244a360f264",
    "title": "种菖蒲",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "此种即昌阳，棱棱九节长。",
      "薜萝不敢碧，窗户自生香。",
      "病眼看能醒，闲心觉渐凉。",
      "余非学仙者，莫问引年方。"
    ]
  },
  {
    "id": "2e89e4204aca0097e252615129f8c3ff",
    "title": "夏日池亭小憩",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "眼前无俗物，万竹与千荷。",
      "来此坐清昼，看风生白波。",
      "闲心诸事省，静耳一蝉多。",
      "诗酒足消遣，其如长日何。"
    ]
  },
  {
    "id": "2e89e4204aca0097ac8b29063f1bf2d8",
    "title": "葛岭废第",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "此是歌钟第，斯人去不还。",
      "繁华一梦里，风雨十年间。",
      "红叶自成径，绿苔空掩关。",
      "国亡家亦破，愁杀夕阳山。"
    ]
  },
  {
    "id": "2e89e4204aca00976930cea7b2ace737",
    "title": "题在家僧自在窝",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "此即家山处，春风住几年。",
      "昼看红日坐，时抱白云眠。",
      "半榻清闲地，一龛安乐禅。",
      "丛林有规矩，何似且随缘。"
    ]
  },
  {
    "id": "2e89e4204aca00974dcbe4c876c2043f",
    "title": "晓起",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "钟声废早眠，倚棹过晴川。",
      "半夜凉风起，一帆秋影悬。",
      "僧联闻雁句，仆请买鱼钱。",
      "每被人相问，谁家书画船。"
    ]
  },
  {
    "id": "2e89e4204aca00972609403fe4f16e92",
    "title": "简李元晖",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "移棹方游霅，携琴又到杭。",
      "溪山随影转，日月共贫忙。",
      "何处依刘表，无人识子长。",
      "世情已如此，客路独堪伤。"
    ]
  },
  {
    "id": "2e89e4204aca00975354239bbe49419f",
    "title": "寿林处士",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "人物推先辈，江湖姓字香。",
      "今年方八十，此老不寻常。",
      "道义襟期重，诗书气味长。",
      "顾余蒲柳质，那得似彭郎。"
    ]
  },
  {
    "id": "2e89e4204aca00976ba6ab15fbf1345e",
    "title": "中秋玩月",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "此夜月如昼，有人同倚楼。",
      "山河万古色，天地一轮秋。",
      "尽赏兴不足，醉看身欲浮。",
      "因思旧年处，风雨未能休。"
    ]
  },
  {
    "id": "2e89e4204aca0097d4b168959c8fde07",
    "title": "暮秋杂兴",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "门巷多车马，空斋掩半扉。",
      "天时秋后变，人事日来非。",
      "岁月销英气，风霜敝客衣。",
      "谁知光景短，冉冉去如飞。"
    ]
  },
  {
    "id": "2e89e4204aca0097d4b16895157d173b",
    "title": "暮秋杂兴",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "自怜今老大，空忆旧欢娱。",
      "翻覆看时事，艰危涉世途。",
      "客身湘浦雁，归梦越乡鲈。",
      "安得神仙术，行藏寄一壶。"
    ]
  },
  {
    "id": "2e89e4204aca0097d4b168956ef7fa82",
    "title": "暮秋杂兴",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "栖栖犹未定，去去复何求。",
      "纵有刘伶酒，难消杜甫愁。",
      "黑云天易晚，红叶树多秋。",
      "哀怨不堪听，笛声何处楼。"
    ]
  },
  {
    "id": "2e89e4204aca0097d4b16895d17e63d4",
    "title": "暮秋杂兴",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "西风离别泪，点点落清笳。",
      "曲变犹庄舄，琴亡自瓠巴。",
      "馀生空岁月，倦迹久尘沙。",
      "顾影知何似，苍苍白露葭。"
    ]
  },
  {
    "id": "2e89e4204aca0097d4b16895e546a294",
    "title": "暮秋杂兴",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "且说西湖事，未言东海枯。",
      "悲风荒野大，落照废城孤。",
      "有句填诗债，无钱觅酒垆。",
      "不堪重举目，景物入秋殊。"
    ]
  },
  {
    "id": "2e89e4204aca0097d4b16895cd59a5a0",
    "title": "暮秋杂兴",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "似隐还非隐，未能忘世情。",
      "山河亡国恨，风雨客楼声。",
      "穷有天堪问，贫无地可耕。",
      "桃源窅何处，目断故秦城。"
    ]
  },
  {
    "id": "2e89e4204aca0097d4b1689506935445",
    "title": "暮秋杂兴",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "老计笑空疏，清风一草庐。",
      "闲门心迹在，仕籍姓名除。",
      "曲唱贞元后，吟归丙子初。",
      "不言封禅事，谁识病相如。"
    ]
  },
  {
    "id": "2e89e4204aca0097fbb47ef50bdf80d9",
    "title": "钓丝风",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "短发冷飕飕，倚船初下钩。",
      "闲来片水外，轻弄一痕秋。",
      "浅拂蘋花落，低随柳影浮。",
      "烟波清梦远，吹不到王侯。"
    ]
  },
  {
    "id": "2e89e4204aca009763a6512e76a2178b",
    "title": "晚步",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "不知风露寒，深坐翠微间。",
      "对酒秋花尽，看云暝鹤还。",
      "钟声黄叶寺，樵唱夕阳山。",
      "安得吟身健，长随白日闲。"
    ]
  },
  {
    "id": "2e89e4204aca0097c0407add0c031a78",
    "title": "题友人湘行稿",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "诗史久不作，此游清兴长。",
      "看山到湘水，随雁过衡阳。",
      "醉里关河在，吟馀草木香。",
      "九歌流落处，想为一沾裳。"
    ]
  },
  {
    "id": "2e89e4204aca0097f56331032df1ad90",
    "title": "悼鹤为杨彦礼赋",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "忽随尘土化，不复此翩跹。",
      "遗迹今犹在，主人时自怜。",
      "晚风琴操外，残月石床边。",
      "几夜梦中见，梦中疑是仙。"
    ]
  },
  {
    "id": "2e89e4204aca00976bb0e9e3d0102c2e",
    "title": "废冢",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "零落谁家冢，乌鸢出土飞。",
      "黄金知有属，白骨竟无归。",
      "野鸟啼阴树，行人吊夕晖。",
      "盖棺犹未定，何况此生微。"
    ]
  },
  {
    "id": "2e89e4204aca009739d3055718d1c40d",
    "title": "中秋偶病",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "中秋不见月，扶病倚阑干。",
      "故国愁心远，西风瘦骨寒。",
      "纵无今夕醉，容有别时看。",
      "且作南飞鹊，一枝聊自安。"
    ]
  },
  {
    "id": "2e89e4204aca00979f9cf2f678791303",
    "title": "病后",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "一病忽半载，囊无挑药资。",
      "生逢千劫后，死较十年迟。",
      "老色从侵面，闲愁并上眉。",
      "惟馀清思在，瘦尽尚能诗。"
    ]
  },
  {
    "id": "2e89e4204aca00971573df61ee191ddc",
    "title": "飞云亭",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "越山眇何许，孤影更依依。",
      "每见无心出，因思啮指归。",
      "随风游泮水，带雨湿斑衣。",
      "应想巴陵地，春馀寸草晖。"
    ]
  },
  {
    "id": "2e89e4204aca009749bbc6e439ded05e",
    "title": "林处士湖居",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "儒家生计薄，火后复何如。",
      "白发谁怜汝，青山自借居。",
      "种花思旧业，对竹理残书。",
      "莫叹今牢落，湖边尚可渔。"
    ]
  },
  {
    "id": "2e89e4204aca00972f3285e56c13be3b",
    "title": "寄送介夫城居",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "曾赋隐居图，知君已定居。",
      "移家重入市，引鹤自挑书。",
      "烟雨生新梦，云山护旧庐。",
      "但令风浪静，何处不堪渔。"
    ]
  },
  {
    "id": "2e89e4204aca00978a4f8b2001ed95d6",
    "title": "自题",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "每恨诗才短，吟来两目昏。",
      "虽然五七字，难似万馀言。",
      "雅道扶不起，苦心谁共论。",
      "几回风雨夜，哭杀杜陵魂。"
    ]
  },
  {
    "id": "2e89e4204aca0097865d270b677035aa",
    "title": "送高景仁之广德",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "不愁离别难，江浙片云闲。",
      "黄叶晚秋径，白茅深处山。",
      "有诗连梦远，无累得身闲。",
      "若遇西风便，安书寄雁还。"
    ]
  },
  {
    "id": "2e89e4204aca0097d3e6825ae7762f66",
    "title": "湖上行春",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "踏破六桥杨柳烟，乡心迢递怯啼鹃。",
      "好花岁岁仍相似，白发星星不再玄。",
      "囊里有金堪一醉，瓢中无药可千年。",
      "游人不管兴亡事，但把笙歌闹彩船。"
    ]
  },
  {
    "id": "2e89e4204aca0097a11bf263c88c6972",
    "title": "送沈伯俊回霅",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "江空岁晚朔风寒，诗卷相随晓出关。",
      "不为寻梅劳杖履，偶因问菊到家山。",
      "溪桥买酒经过熟，邻舍分茶笑语闲。",
      "若见碧澜赵公子，为言衰鬓与愁颜。"
    ]
  },
  {
    "id": "2e89e4204aca00975581e22c877748fd",
    "title": "己卯中秋雨",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "南楼一梦已凄凉，好景难逢重感伤。",
      "天上此时如白昼，人间何处有清光。",
      "山河旧影云俱黑，灯火新愁夜正长。",
      "毕竟老蟾终古在，西风客鬓易苍苍。"
    ]
  },
  {
    "id": "2e89e4204aca00972d8b3aa72790cb6f",
    "title": "寄常州簿郑宗仁",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "玉立蓬莱问浅深，仙裾不受海尘侵。",
      "千年爱护神龙骨，万里凄凉老鹤心。",
      "夜月照愁低草色，秋风吹泪哭松阴。",
      "钱塘流水情何限，谁采蘋花学越吟。"
    ]
  },
  {
    "id": "2e89e4204aca009793efd8bbe52f033e",
    "title": "寄仲宝上人",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "一笑箫韶曲未终，清风杖锡欲何从。",
      "不随轻絮飘流水，且作闲云过别峰。",
      "昭庆寺前鸦绕树，馀杭山下鹤归松。",
      "人来今雨闻消息，见说维摩带病容。"
    ]
  },
  {
    "id": "2e89e4204aca0097f4e8e1f0730fc65c",
    "title": "送刘悦心教授任浏阳",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "一穗藜烟待校书，携书且此作师儒。",
      "扶持学法防时弊，教养人材应世需。",
      "兰芷汀洲身外楚，菰莼乡国梦中吴。",
      "片帆好趁秋风便，吟过洞庭青草湖。"
    ]
  },
  {
    "id": "2e89e4204aca009786c94bf0cce0439c",
    "title": "寿陈右司",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "白发苍颜半醉醒，衣冠洛社旧耆英。",
      "谁能似此存高节，天欲留公相太平。",
      "闲里看山心共远，老来读易眼增明。",
      "年年四月初三夜，帘外一痕新月生。"
    ]
  },
  {
    "id": "2e89e4204aca009708b645b9392d9fb0",
    "title": "冬日早行",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "客里闲关去路赊，轻衫短帽朔风斜。",
      "青霜委地疑行雪，红叶成林当落花。",
      "渡口马嘶惊睡犬，田头鹿过散饥鸦。",
      "闭门无事日高起，谁似山中隐士家。"
    ]
  },
  {
    "id": "2e89e4204aca0097a3b612d76e064add",
    "title": "感春",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "赏心未足事多违，啼鸟声声怨夕晖。",
      "客梦一番芳草歇，人生几度落花飞。",
      "病难为别乡情远，老不禁愁酒力微。",
      "犹记当年歌舞地，醉游秉烛夜深归。"
    ]
  },
  {
    "id": "2e89e4204aca009717a1a3ed32fd33ba",
    "title": "六和塔访陈右司",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "空山木落欲何归，渺渺黄尘污客衣。",
      "自叹冯唐今已老，世无刘表孰堪依。",
      "炉中丹火工夫浅，篱下文章气燄微。",
      "幸识贞元旧朝士，钱塘江上语残晖。"
    ]
  },
  {
    "id": "2e89e4204aca00975fa03de5792c9e0f",
    "title": "有感",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "年来懒作少年狂，一枕功名属梦乡。",
      "举世相夸唐字学，几人曾识汉文章。",
      "自怜晚岁桑榆景，敢入春风桃李场。",
      "到此相逢莫相笑，谁知臧谷两亡羊。"
    ]
  },
  {
    "id": "2e89e4204aca0097daf887d40999853c",
    "title": "题隐者园",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "三径归来但闭门，门前车马自纷纷。",
      "半生活计寻清事，一片闲心寄白云。",
      "暇日池台行处乐，春风禽鸟静中闻。",
      "客楼相对西邻住，好景天教向我分。"
    ]
  },
  {
    "id": "2e89e4204aca0097d681bbb32b21c0fd",
    "title": "湖饮得天字",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "老来更上百花船，赖有湖光慰眼前。",
      "兵后山川仍恋土，壶中日月不行天。",
      "闲身适意随鸥鹭，乐事何心问管弦。",
      "尽醉无愁归路晚，客楼只在废城边。"
    ]
  },
  {
    "id": "2e89e4204aca0097f706851a47041ea9",
    "title": "试笔",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "谁遣毛州刺史来，闲窗终日共徘徊。",
      "龙窥石涧新临砚，鹤舞松烟乍试煤。",
      "茅舍寒深题未遍，玉堂月冷梦空回。",
      "笑予得尔浑无用，惆怅临风写八哀。"
    ]
  },
  {
    "id": "2e89e4204aca009795d79323cad1e9a0",
    "title": "赵司门成之新居",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "何必山巅共水涯，闲心幽远此相宜。",
      "喧无车马红尘少，乐有琴书白日迟。",
      "晴槛倚风初柳处，夜灯听雨正蛙时。",
      "客来试问功名事，已付功名与酒卮。"
    ]
  },
  {
    "id": "2e89e4204aca00973db579a57a7f7b08",
    "title": "送友人归越",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "妻子相携失所居，山川迢递更崎岖。",
      "征鸿去去秋风急，惊鹊栖栖夜月孤。",
      "赖有绨袍怜范叔，免教岐路泣杨朱。",
      "归来每忆溪船上，买得鲜鱼酒旋沽。"
    ]
  },
  {
    "id": "2e89e4204aca0097a40b8e095581b7b8",
    "title": "秋怀酬仇仁近见寄",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "西风一夕送残蝉，老景情怀更惘然。",
      "芦荻病中秋瑟瑟，家山梦里路绵绵。",
      "空城点滴寒莎雨，故国凄迷断础烟。",
      "待得鹤归华表上，可堪人世又千年。"
    ]
  },
  {
    "id": "2e89e4204aca0097c7615119526579de",
    "title": "寄上虞周伯起县尉",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "忆昔论文向酒边，忽来二十二三年。",
      "别离老泪深春水，今古闲愁积暮烟。",
      "吟作南音怀越土，望穷东浦隔秦天。",
      "梦魂不识曹娥渡，一纸相思寄客船。"
    ]
  },
  {
    "id": "2e89e4204aca009743abbd659e889ed6",
    "title": "顽独",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "顽独斋前翠色交，翛然一榻掩衡茅。",
      "禅心久作高僧悟，方术宁从道士教。",
      "晓日短墙花弄影，晚风斜槛鹤归巢。",
      "老怀自喜诗尤健，几度穷吟忆孟郊。"
    ]
  },
  {
    "id": "2e89e4204aca009798555c8feb6d1483",
    "title": "寄桐庐李华甫",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "客里光阴叹白驹，青山何处故人疏。",
      "花开花落难逢笑，潮去潮来莫寄书。",
      "北海酒深时自醉，西湖水浅晚堪渔。",
      "新诗忽见因相忆，何日携琴话起居。"
    ]
  },
  {
    "id": "2e89e4204aca0097a75edf5183230a56",
    "title": "谢人惠梅花",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "惟有梅花不厌贫，花前笑语伴闲身。",
      "老枝犹带深山雪，生意能回破屋春。",
      "影待月来明户牖，香随风散恼比邻。",
      "寄余何限江南意，几度相看忆故人。"
    ]
  },
  {
    "id": "2e89e4204aca009724e6fdcd55a3772f",
    "title": "自笑",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "自笑儒冠不称时，几回堪笑复堪悲。",
      "闲门事少知贫好，逆境愁多恨死迟。",
      "勋阁麒麟无梦想，故山猿鹤有心期。",
      "纷纷尘俗都如许，吟得诗成欲寄谁。"
    ]
  },
  {
    "id": "2e89e4204aca0097a890640733979b40",
    "title": "纨扇",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "露冷飘零半幅纨，伤心不见女乘鸾。",
      "歌残春院桃花暖，愁杀秋庭木叶寒。",
      "满地飞尘何处避，旧时明月向谁看。",
      "应思曾在君怀里，一点恩情欲忘难。"
    ]
  },
  {
    "id": "2e89e4204aca0097a8ba3e3d7fe8c44e",
    "title": "呈赵侍郎",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "飘缈蓬壶隔俗尘，尘中日月易因循。",
      "白驹皎皎犹空谷，秋水娟娟自美人。",
      "何限溪山分晓梦，无情天地著闲身。",
      "抱琴来问吟边信，见说池塘草正春。"
    ]
  },
  {
    "id": "2e89e4204aca00978c0a167d103c50ee",
    "title": "笼中鸟",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "未是扶摇得意时，笼中日月且相依。",
      "一身天地宜闲过，四面风尘莫远飞。",
      "老树无枝空怅望，春山何处不知归。",
      "冯君爱取新毛羽，休向花前怨落晖。"
    ]
  },
  {
    "id": "2e89e4204aca009728fb0f5f03139a07",
    "title": "送张集父分教越之上虞",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "此去横经涉远途，三江烟雨晚潮初。",
      "颛孙岂是贪求禄，郑老从来爱读书。",
      "驻马晓吟曹庙桧，倚船时看舜乡鱼。",
      "顾予挟册曾游此，故旧相逢为起居。"
    ]
  },
  {
    "id": "2e89e4204aca009766ffd72b0b362f21",
    "title": "挽周明府公谨",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "彭泽归来厌宦情，弁阳山下买山耕。",
      "春风秋月供吟啸，月夕风朝寄死生。",
      "铭墓古人堪仿佛，著书心事更分明。",
      "但能似此存清节，野史须还记姓名。"
    ]
  },
  {
    "id": "2e89e4204aca009714205f2a362e0f01",
    "title": "丙戌送李元晖归",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "剑影悠悠出故都，酒边临别重踌躇。",
      "吴江霜早愁闻雁，楚泽天宽老钓鱼。",
      "瑶草春风香未歇，美人秋水意何如。",
      "西湖莫忘闲鸥鹭，彊健不妨频寄书。"
    ]
  },
  {
    "id": "2e89e4204aca009790f10df37d8118e1",
    "title": "送陈仲甫挟书游甫里",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "西风客影鬓毛苍，此去携琴又一方。",
      "欲向书中消日月，何妨篱下寄文章。",
      "于今蜀道无平地，到处并州即故乡。",
      "茶灶笔床犹在否，烦君移棹问沧浪。"
    ]
  },
  {
    "id": "2e89e4204aca0097e9d202e02ab4d3db",
    "title": "黄资深入道",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "霞衣飞舞越山青，回笑时人醉未醒。",
      "春枕卧看琪树月，夜香学拜石坛星。",
      "泥成丹灶烧仙药，移近明窗读道经。",
      "可惜蓬莱归不早，海风正急海波腥。"
    ]
  },
  {
    "id": "2e89e4204aca0097a0dd43f965b684ce",
    "title": "送王道士入燕",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "何处春山采药还，此行万里道途难。",
      "西风尘起衣装重，北斗星低剑气寒。",
      "学跨青牛朝玉阙，语留白鹤守金丹。",
      "洞门无钥须归早，莫待桃花落石坛。"
    ]
  },
  {
    "id": "2e89e4204aca0097e0e4c1fca783ee0d",
    "title": "送友人建康入道",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "郁郁文章不称时，岂堪寂寞寄人篱。",
      "早知乱后为儒误，始恨年来入道迟。",
      "春晚茅山犹有术，秋深商岭已无芝。",
      "何当乘此清风去，共看山家未了棋。"
    ]
  },
  {
    "id": "2e89e4204aca00970722bc37b7424871",
    "title": "钓台",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "诸将驱驰尺寸功，先生来此坐清风。",
      "汉家天地闲身外，严濑烟波落照中。",
      "片石粼粼年岁晚，一丝袅袅利名空。",
      "笑余亦是垂纶客，欲借台前系短篷。"
    ]
  },
  {
    "id": "2e89e4204aca0097c4fccd8dd88b5777",
    "title": "雪",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "几片飘从客鬓来，光摇老眼白皑皑。",
      "不因枯树今朝见，只道寒梅昨夜开。",
      "是处园林迎腊到，一时天地唤春回。",
      "凭谁寄语问滕六，乞与人间此种栽。"
    ]
  },
  {
    "id": "2e89e4204aca00971021922f4b1f622e",
    "title": "寄悼浦江吴县令清翁",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "曾于诗里识清名，几夜吟看婺女星。",
      "番令宅前花未盛，延陵墓上草先青。",
      "灯摇残月佳人哭，碑立斜阳御史铭。",
      "一纸哀歌和泪寄，山高水远树冥冥。"
    ]
  },
  {
    "id": "2e89e4204aca0097d19ce70ab2c5fbc8",
    "title": "寄友人",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "少年锐气尽消磨，岁月相随醉梦过。",
      "今古悠悠交道变，江山渺渺俗人多。",
      "绝弦应为无知者，鼓瑟其如不好何。",
      "从此诗筒频寄取，莺花时节莫蹉跎。"
    ]
  },
  {
    "id": "2e89e4204aca0097264380efe3f38e91",
    "title": "寄李閤舍",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "楚树吴云隔几尘，相思两地各伤神。",
      "悠悠岁月多华发，历历江山少故人。",
      "苔屋不来今日雨，草池长梦旧家春。",
      "便鸿为问平安信，聊当西风寄白蘋。"
    ]
  },
  {
    "id": "2e89e4204aca009735fed5b4ceacf66c",
    "title": "酬婺郡学高广文",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "十载持竿浙水滨，江空岁晚更愁人。",
      "秦楼歌舞多燕剑，洛社风流少晋巾。",
      "伏枥已甘存老马，随波不解纵穷鳞。",
      "广文何日归茅屋，共醉樽前未死身。"
    ]
  },
  {
    "id": "2e89e4204aca009782e059c7d3735905",
    "title": "酬高景仁见寄",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "忆昔邮亭奉别裾，不知别后意何如。",
      "夕阳树外烟尘隔，明月河边笑语疏。",
      "客路惊回飞去梦，天风吹落寄来书。",
      "西湖莫问残春色，且好白茅山下居。"
    ]
  },
  {
    "id": "2e89e4204aca009721d9fcd36634a40c",
    "title": "重游四圣观",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "此是前朝扈跸功，祥飞一朵锦云红。",
      "旌旗南渡长江外，香火西湖片水中。",
      "白鹤往来华表月，碧桃开落石坛风。",
      "刘郎今日玄都过，十四年前事不同。"
    ]
  },
  {
    "id": "2e89e4204aca0097d474cc021086f988",
    "title": "无题其二",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "华毂高轩傲世尘，一枝筇竹喜相亲。",
      "精神我愧鸿都客，甲子谁同绛县人。",
      "悠远山川终古在，鲜妍花草逐时新。",
      "故交霜叶凋零尽，欲话当年记不真。"
    ]
  },
  {
    "id": "2e89e4204aca009774ff2f93206bc85b",
    "title": "送林校书入山",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "茫茫尘世厌风波，但把柴门掩薜萝。",
      "朝野交游能有几，文章气味已无多。",
      "收书且作林泉隐，洗砚闲将岁月磨。",
      "后夜偶然逢野叟，错看太乙重相过。"
    ]
  },
  {
    "id": "2e89e4204aca0097e2c57efd2bf37fbb",
    "title": "送罗寿可归临江",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "琴剑西还已有期，白云飞处望多时。",
      "湖边别酒春风醉，江上归帆落日迟。",
      "客思悠悠生远树，梦魂隐隐入芳篱。",
      "到家若话吴中事，自有哀歌寄楚词。"
    ]
  },
  {
    "id": "2e89e4204aca0097a8f101a4e066498e",
    "title": "送李元晖閤舍归庐陵",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "锐气如君老不磨，悠悠世路涉风波。",
      "西湖旧识惟鸥鹭，故国重来尽黍禾。",
      "短枕客中生梦少，归舟江上载诗多。",
      "相逢未久忽相别，奈此夕阳芳草何。"
    ]
  },
  {
    "id": "2e89e4204aca00976d8430c37a2696bd",
    "title": "送曹之才游天目山",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "突兀双峰晓色分，瘦筇支足上昆仑。",
      "雷声俯听婴儿语，石势平看骏马奔。",
      "故国山川千古在，前朝人物几家存。",
      "登临不用多怊怅，只好清吟伴野猿。"
    ]
  },
  {
    "id": "2e89e4204aca00972c5e5b0ce0438cff",
    "title": "春日田园杂兴",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "老我无心出市朝，东风林壑自逍遥。",
      "一犁好雨秧初种，几道寒泉药旋浇。",
      "放犊晓登云外垄，听莺时立柳边桥。",
      "池塘见说生新草，已许吟魂入梦招。"
    ]
  },
  {
    "id": "2e89e4204aca00975b265041de67bdeb",
    "title": "己丑元宵",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "不因灯火有元宵，强把时光慰寂寥。",
      "十四年来无此兴，三更踏月过河桥。"
    ]
  },
  {
    "id": "2e89e4204aca00979d43227a06f65bb4",
    "title": "王昭君",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "使者相随出汉宫，辞君上马去匆匆。",
      "只因自恃好颜色，不把金钱买画工。"
    ]
  },
  {
    "id": "2e89e4204aca009733329c410808a713",
    "title": "书斋夜坐",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "读罢残书听雁声，西风一榻一青灯。",
      "老来清思浑如许，自笑前生莫是僧。"
    ]
  },
  {
    "id": "2e89e4204aca0097e5f2dde75eada617",
    "title": "中秋夜坐",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "寂寞无如此夜坐，西窗剪烛读离骚。",
      "可怜尘世多风雨，天柱峰头月正高。"
    ]
  },
  {
    "id": "2e89e4204aca0097ee8ce629854c8a8f",
    "title": "赠卖花湖妓",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "客来不惜买花钱，客醉青楼月在天。",
      "欲尽樽前歌舞意，湖头已有早开船。"
    ]
  },
  {
    "id": "2e89e4204aca009786b91202592e3088",
    "title": "虞美人",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "帐中对饮复高歌，饮罢歌残泪雨多。",
      "自是天将亡楚国，不因红粉失山河。"
    ]
  },
  {
    "id": "2e89e4204aca0097aa44b07926528b3e",
    "title": "月夜独坐",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "坐久不闻人语喧，风枝吹动宿禽翻。",
      "几家负却三更月，未到钟声已闭门。"
    ]
  },
  {
    "id": "2e89e4204aca00976dbb5686c1644b7c",
    "title": "送韩仲文归京口",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "有客京口号竹坡，苍然碧玉横清波。",
      "凄凉驼陌走风雨，游尘飞扑征衫多。"
    ]
  },
  {
    "id": "2e89e4204aca00976dbb56866f8b979f",
    "title": "送韩仲文归京口",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "一点吴山看未了，乡梦悠悠大江表。",
      "夕阳何处认归帆，野树苍烟隔飞鸟。"
    ]
  },
  {
    "id": "2e89e4204aca00972cdaac85b1ddcc30",
    "title": "送高继伯分教湖之德清",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "此时不忍抱遗材，欲把文章扇冷灰。",
      "见说读书堂尚在，瓣香寄与谒东莱。"
    ]
  },
  {
    "id": "2e89e4204aca009707c1b9493d62fd30",
    "title": "小雪次北客韵",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "丰年佳瑞此先知，莫恨无多莫恨迟。",
      "若使纷纷犹未已，梅花冻杀又多时。"
    ]
  },
  {
    "id": "2e89e4204aca0097ff292eeee6c897d8",
    "title": "赋椰子吸月杯",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "壳似悬匏护玉房，谁人剖玉注天浆。",
      "有时吞却杯中兔，带得长生药气香。"
    ]
  },
  {
    "id": "2e89e4204aca00975d437f3ff2698e5e",
    "title": "费壶天人一",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "高高下下两无穷，尽在壶天一色中。",
      "俯仰不堪供一笑，何当相与问洪蒙。"
    ]
  },
  {
    "id": "2e89e4204aca009724463973ce8a0842",
    "title": "赋黑兔",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "昔日蟾宫捣药时，桂花树下影依依。",
      "一朝误落人间世，却被缁尘染素衣。"
    ]
  },
  {
    "id": "2e89e4204aca00973db579a57f7df98c",
    "title": "送友人归越",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "把手西风晚菊天，梦魂唤醒十年前。",
      "未能扪虱谈时事，且与持螯上酒船。"
    ]
  },
  {
    "id": "2e89e4204aca00973db579a5fa05982b",
    "title": "送友人归越",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "吴越青山犹好在，古今明月不长圆。",
      "可堪老大重离别，一片愁心落照边。"
    ]
  },
  {
    "id": "2e89e4204aca0097f4a5c2468483f7f3",
    "title": "端午",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "相传楚俗试兰汤，一枕南薰日正长。",
      "门掩绿阴无个事，起来烧过午时香。"
    ]
  },
  {
    "id": "2e89e4204aca0097634203f6d07e720a",
    "title": "壬午观火地",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "烧尽长安市上花，何时重见此繁华。",
      "独怜几处堂前燕，失却新巢过别家。"
    ]
  },
  {
    "id": "2e89e4204aca0097952473f29fd396fa",
    "title": "题乾洞",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "何人凿破云烟壑，百丈云烟生节角。",
      "解衣盘礴坐山风，一片松花半空落。"
    ]
  },
  {
    "id": "2e89e4204aca00979955143ea57b8213",
    "title": "纪梦",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "薰风一榻卧南窗，无事萦心暑亦凉。",
      "半夜忽生乡土梦，屋前屋后荔枝香。"
    ]
  },
  {
    "id": "2e89e4204aca0097ebffee25105c5e80",
    "title": "读史",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "满道累累尽赭衣，含冤相语泣相随。",
      "不因今日身亲见，只说先秦事可疑。"
    ]
  },
  {
    "id": "2e89e4204aca009732322ca5c9581dc0",
    "title": "题胭脂骢图",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "世上纷纷驽与骀，分明此种是龙媒。",
      "雪毛尚带胭脂湿，想是扶桑作浴回。"
    ]
  },
  {
    "id": "2e89e4204aca0097badda659a5609e4b",
    "title": "题林进士玉芝西涧小隐",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "小山寻杖屦，璧水叹荆榛。",
      "结屋依泉石，弹冠谢俗尘。",
      "伤心天宝事，散发义熙民。",
      "芝岭甘幽旷，桃源慕隐沦。",
      "田园谋老计，花竹结芳邻。",
      "孔孟惟忧道，夷齐不患贫。",
      "无官劳远梦，有地著闲身。",
      "来往唐冠带，留题汉缙绅。",
      "知君易尚在，吾亦守吾真。"
    ]
  },
  {
    "id": "2e89e4204aca00977dbae06461e24c07",
    "title": "秋怀",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "草木一何情，荣悴皆有时。",
      "飒飒凉风至，一夕失华滋。",
      "壮士抚萧晨，慷慨令心悲。",
      "流光日以迈，西风生别离。",
      "渺渺愁予怀，此怀谁能知。"
    ]
  },
  {
    "id": "2e89e4204aca00977dbae06487b7b47c",
    "title": "秋怀",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "天高正寥泬，深夜群动阒。",
      "秋声从何来，淅沥复萧瑟。",
      "须臾忽澎湃，愁思若悽恻。",
      "罢琴试静听，纷纷鸣四壁。",
      "有如贾少年，流涕重太息。",
      "时事已凄凉，俯仰一今昔。",
      "嗟余复何言，抱此长戚戚。"
    ]
  },
  {
    "id": "2e89e4204aca00977dbae064cfb99a42",
    "title": "秋怀",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "西北多阴风，日夜吹裳衣。",
      "草虫动机杼，札札鸣声悲。",
      "百忧弥中肠，欢乐复何时。",
      "今日忽已逝，来日未可知。",
      "且饮以狂药，酩酊从所之。"
    ]
  },
  {
    "id": "2e89e4204aca00977dbae064c75a4692",
    "title": "秋怀",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "漫漫秋夜长，夜长不能寐。",
      "抱琴出中庭，月影落在地。",
      "一弹复再弹，声澹趣亦至。",
      "谁家筝笛声，纷纷乱人思。",
      "音响何急促，忽忽无古意。",
      "嗟哉钟仪心，千古独憔悴。"
    ]
  },
  {
    "id": "2e89e4204aca00977dbae064de30c7e0",
    "title": "秋怀",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "茫茫秋水波，灼灼芙蓉姿。",
      "采之不盈掬，及此行乐时。",
      "阳鸟来南翔，玄鸟将西归。",
      "羁旅独牵营，泯默生穷思。",
      "美人不可见，长歌以自怡。"
    ]
  },
  {
    "id": "2e89e4204aca00977dbae064026bb82d",
    "title": "秋怀",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "季鹰真达士，弃宦归东吴。",
      "禄无盈寸荣，盎无升斗储。",
      "盘桓吴溪上，所乐只在鱼。",
      "怀组夸乡里，佩印骄妻孥。",
      "朝从高鸟翔，莫随舜华枯。",
      "富贵岂不好，不能少须臾。",
      "朔风吹尘沙，出门皆畏途。",
      "抱影廓独倚，新荣非良图。"
    ]
  },
  {
    "id": "2e89e4204aca00977dbae064d6d544cd",
    "title": "秋怀",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "阴阴陵上柏，离离陵上草。",
      "樵儿与牧竖，踯躅陵上道。",
      "蜕骨出榛莽，后土不爱宝。",
      "衰蝉吊寂寞，寒蟾照枯槁。",
      "白云散同漫，西风不敢扫。",
      "盖棺千年后，既往不能保。",
      "人生血肉躯，百年终丑老。",
      "安得紫微书，遗我一火枣。"
    ]
  },
  {
    "id": "2e89e4204aca00977dbae0649f0e2f75",
    "title": "秋怀",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "娟娟谁家女，轧轧弄机杼。",
      "买丝织未成，催租立当户。",
      "下机愁向人，憔悴不敢语。",
      "泣涕走深山，深山更风雨。"
    ]
  },
  {
    "id": "2e89e4204aca00979fe3ef3a96b00080",
    "title": "秋雨叹",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "秋雨何纷纷，百草冻欲烂。",
      "曈眬不见日，黤暧犹未旦。",
      "烟云杂澒洞，霄壤雨漫漶。",
      "阡陌何由分，泾渭不复判。",
      "怒触老木摧，响急猛兽散。",
      "平陆鱼鳖飞，行客鸟鼠窜。",
      "田禾藜莠兴，斗米衾裯换。",
      "书生破茅屋，展转长夜半。",
      "此时苍生忧，谁知几百万。"
    ]
  },
  {
    "id": "2e89e4204aca009779dcc1bf1267638d",
    "title": "送张仲实游姑苏",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "君本吴下居，复作吴下游。",
      "爱此山水佳，役役不得休。",
      "卓哉太史公，涉猎纵冥搜。",
      "往躅谁能追，而有苏子由。",
      "寥寥百载后，渺渺皆予愁。",
      "江南地益卑，士习日益媮。",
      "此行数百里，不过三两州。",
      "欧韩不复作，去去将奚求。",
      "倘君有所得，归以发我幽。"
    ]
  },
  {
    "id": "2e89e4204aca0097d29fc2dfb9e33285",
    "title": "智果寺拜东坡参寥遗像次韵",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "吾爱参寥子，遗偈寄真迹。",
      "像貌俨如生，钩画宛若昔。",
      "读此一代文，令人百虑释。",
      "又爱东坡老，仙才迥飘逸。",
      "吟哦月露章，飞奋风雨笔。",
      "古寺遗清风，残碑卧白日。",
      "我来拜祠下，怡然若私觌。",
      "和之诗与禅，诗禅机籁寂。",
      "相对两忘言，终朝不获一。",
      "徘徊走风廊，舂容坐苔石。",
      "于心适有契，所得不患失。",
      "禅空诗亦空，观空莫观色。",
      "寥寥百载下，无此二骚客。",
      "买酒为招魂，欲招不可得。"
    ]
  },
  {
    "id": "2e89e4204aca0097ea6a54caf6695ab8",
    "title": "送人入北求仕",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "南方有奇士，湖海声猎猎。",
      "功名志气锐，不惮远跋涉。",
      "春风一片纸，区区无所挟。",
      "持此欲取偿，易于拾秋叶。",
      "何以赠君言，勉哉耘其业。"
    ]
  },
  {
    "id": "2e89e4204aca0097055fbf0d83f96ec7",
    "title": "慈乌",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "步出东南林，哑哑闻哀音。",
      "哀音不堪闻，而有反哺心。",
      "子母谁无情，尔情抑何深。",
      "昔人称尔孝，鸟中之曾参。",
      "人于物最灵，奈何不如禽。"
    ]
  },
  {
    "id": "2e89e4204aca0097577c43ab1fea9f1d",
    "title": "稻花",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "纷纷儿女花，为人作颜色。",
      "眼饱聊自慰，饥来不堪食。",
      "此花不入谱，岂是凡花匹。",
      "太阳丽天中，正气从午得。",
      "开此丰穰瑞，脱彼风雨厄。",
      "始华郁而甘，未粲光已白。",
      "我行田野间，舒啸意自适。",
      "田者告我言，乐岁兹可必。",
      "但期一饱死，百年漫劳役。"
    ]
  },
  {
    "id": "2e89e4204aca0097adad3e2d4a6e8fe9",
    "title": "鸤鸠",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "时兮呼妇来，时兮驱妇去。",
      "呼来知天晴，驱去知天雨。",
      "一去或一来，非为新与故。",
      "白云变苍狗，人事何错迕。",
      "不念糟糠时，弃如路傍土。"
    ]
  },
  {
    "id": "2e89e4204aca009789d9e87e788ddec3",
    "title": "吠犬",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "爪牙淬霜戟，眼睛耀铜铃。",
      "轻獧更健捷，群兽此最灵。",
      "吠尧非无知，怪不类桀形。",
      "一片爱主心，庸作警世铭。",
      "哀哉乞怜者，摇尾偷馀龄。"
    ]
  },
  {
    "id": "2e89e4204aca00977fb521eb5a9810f2",
    "title": "蜜蜂",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "群居崖谷间，不食人间食。",
      "春风百花场，来往无虚日。",
      "采花酿为粮，仓廪自充实。",
      "歘罹割裂殃，操戈穷入室。",
      "何异误国人，腹剑而口蜜。"
    ]
  },
  {
    "id": "2e89e4204aca00975a0d448e37f071bf",
    "title": "寄庐陵刘国博会孟先辈",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "吁嗟天地何梦中，魈魌日夜嘘寒风。",
      "万物元气销铄尽，文章千古无时穷。",
      "先生驱文挟风雨，笔势不停心自语。",
      "頖池水暖芹正香，物换星移时不鲁。",
      "昔鲁东门已无人，况今门外车马尘。",
      "飞尘著天黑如漆，灵光一点争嶙峋。",
      "新进少年竞浮靡，妆点春妍学桃李。",
      "贞元朝士已无多，不识伯淳堪愧死。",
      "江空岁晚雪满天，钱塘风景经几年。",
      "片言只字落人世，至今识者犹能传。",
      "愧乏新诗送盘谷，恨别情多歌不足。",
      "语言憔悴更可怜，故都写作断肠曲。",
      "潸然老泪愁天津，铜驼巷陌荆棘深。",
      "吴云江树黯无色，千里共此凄凉心。",
      "昌黎博士头已白，籍湜当年门下客。",
      "俱是乾坤无用人，一见新诗重相忆。",
      "噫嘻斋前烟雨凄，横江老鹤今来归。",
      "我欲附之翎翅短，此情寄与东风飞。"
    ]
  },
  {
    "id": "2e89e4204aca00972696e59d450009ec",
    "title": "董源山水图为北客赋",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "江南本是山水国，峡影峨云插空碧。",
      "世人爱画不爱真，一幅生绡悬素壁。",
      "董生好手毕宏上，意在笔先方落笔。",
      "云关岫幌扫层青，月浦烟汀写修白。",
      "纵横琐细分毫厘，变化幽冥绝痕迹。",
      "沧江碣石忽破碎，片纸散漫留不得。",
      "当年载入米家船，夜夜虹光八千尺。",
      "新评信口夸天真，声价只今万钱直。",
      "流传知落几人手，神物护持入君室。",
      "世间尤物能移人，莫看江南望江北。"
    ]
  },
  {
    "id": "2e89e4204aca0097d4245ab2ab324620",
    "title": "重游天竺",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "何年飞去竺国峰，下际沧海蟠蛟龙。",
      "崛奇诡怪献万状，八风播荡吹不融。",
      "千年老藤无根树，长疑上有仙人住。",
      "山空月白玄猿啼，咫尺蓬莱隔尘雾。",
      "瑶草春深不复妍，荆棘花开颜色鲜。",
      "谁驱蛮风煽劫火，神惊鬼哭愁山川。",
      "又疑黑衣故宰相，香火未冷今生缘。",
      "欲挟须弥还北海，未必神通能广大。",
      "康回冯怒相倾摧，神气未完支节解。",
      "穿崖凿谷何时宁，混沌死矣灵不灵。"
    ]
  },
  {
    "id": "2e89e4204aca0097e6d8c9ee4af44fcc",
    "title": "题湿洞",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "栖霞岭头起烟雾，栖霞洞前撼风雨。",
      "洞门深锁碧泉寒，控塞玉壶冰雪贮。",
      "未容俗客漱齿牙，且乞诗人涤肝腑。",
      "何当买屋此山居，山中六月不知暑。"
    ]
  },
  {
    "id": "2e89e4204aca009717025e1a65a693cc",
    "title": "招隐吟",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "碧涧清泉白石寒，神仙一往不可攀，蓬瀛缥缈非人寰。",
      "天风高兮翔青鸾，欲往从之春花秋叶残。归去来兮，畏途而恶滩。",
      "归去来兮，绿水与青山。衣蓑笠箬，烟幌云关。揖许由，拉巢父，相与徜徉兮广莫之间。",
      "黄尘不飞兮白日闲，芝苓森森兮风露漫漫。"
    ]
  },
  {
    "id": "2e89e4204aca0097e64dcd170c0fd106",
    "title": "赠画者",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "麒麟阁上十一人，斯人瑞世真麒麟。云台功臣二十八，中兴事业争嶙峋。",
      "或在生前或死后，藉藉声名自不朽。不知当时画者谁，似此画者当好手。",
      "古今何代无人材，翕霍变化俱尘埃。岂是画师好手不复遇，岂是世无麟阁与云台。",
      "虎头燕颔今已矣，婢膝奴颜当愧死。江湖人物何渺然，子当为我走访山林隐君子。"
    ]
  },
  {
    "id": "2e89e4204aca0097c2f4be9ed8ec41cd",
    "title": "伍相公庙丁亥被燬",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "芦中人，芦中人，渔父相逢浔水津。一言慷慨辞宝剑，江空月白波粼粼。",
      "被发佯狂乞吴市，状貌不类流离民。博浪铁椎袖入手，留侯切切志在秦。",
      "逾淮涉泗扫荆阙，死龙鞭笞无完鳞。日暮途穷快逆施，愤怒激烈忘君臣。",
      "堂堂庙食几千祀，一夕化作风中尘。吴山落照秋风老，草木黤惨无馀春。",
      "天道茫茫忽今古，世事渺渺如云轮。芦中人，芦中人，生为公相死为神。",
      "何时拔刀斫鲙痛饮松江醇。"
    ]
  },
  {
    "id": "2e89e4204aca0097875fa9ec7f6a54a9",
    "title": "酬卢宗说见贻",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "我有离别肠，一日回百周。",
      "流光日以迈，离别何时休。",
      "仓庚求友声，朝莫鸣相酬。",
      "暖风老麦熟，秀野新阴稠。",
      "美人隔吴树，皓月明苏州。",
      "相望倚寥廓，孤怀抱绸缪。",
      "郁志不得语，愁思纷如抽。",
      "遐想江湖人，长作鸥鹭俦。",
      "雨花落笔床，水芳萦钓舟。",
      "赠我锦绣篇，坐之芰荷洲。",
      "好语尉心曲，喜色栖眉头。",
      "君子怀友生，小人徇俗流。",
      "颓波日靡靡，恶风声飕飕。",
      "喧啾乱孤皇，舞跃沸群鳅。",
      "抚景发浩叹，举觞不成讴。",
      "自顾蒲柳衰，敢望桑榆收。",
      "一生犹转蓬，百年如传邮。",
      "聚会苦不恒，浩荡宜纵游。",
      "拍浮酒在船，枕籍糟成丘。",
      "一醉乐陶陶，千古空悠悠。",
      "愿从卢博士，盘礴仙家楼。"
    ]
  },
  {
    "id": "2e89e4204aca00976899aaf5e11f628c",
    "title": "寄生树",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "嗟哉寄生树，微根不自立。",
      "矗矗栖林壑，森森动原隰。",
      "本非梁栋材，唯有禽鸟集。",
      "纵逃千斧侵，宁免寒暑袭。",
      "一朝失所托，早暮不相及。",
      "人生同此寄，百年一呼吸。",
      "湿沫偷呴濡，疏漏强缀葺。",
      "未能与物化，安悟此机入。",
      "吾每叹吾生，忧思继以泣。",
      "托根非其所，举世沦以习。",
      "老枝年岁晚，病叶风雨急。",
      "神山眇何许，瑶草不可拾。"
    ]
  },
  {
    "id": "2e89e4204aca0097f460d5c94a73f323",
    "title": "鹡鸰",
    "authorName": "连文凤",
    "authorId": "2e89e4204aca0097d1457b72d1457b72",
    "dynasty": "宋",
    "content": [
      "朝兮呼相食，莫兮呼相集。",
      "行行水之湄，止止原之隰。",
      "行止相与言，慎勿罗网入。",
      "君看禽鸟心，犹念在原息。",
      "嗟哉郑氏子，糊口不自给。"
    ]
  },
  {
    "id": "2e89e4204ace21ef2974760ea4ada6c7",
    "title": "伤春",
    "authorName": "俞处俊",
    "authorId": "2e89e4204ace21efd1457b72d1457b72",
    "dynasty": "宋",
    "content": [
      "黏天芳草绿蒙茸，久客伤心望不穷。",
      "山色自随人远近，莺声只在水西东。"
    ]
  },
  {
    "id": "2e89e4204ace21ef9dd8af0052a52772",
    "title": "搜春",
    "authorName": "俞处俊",
    "authorId": "2e89e4204ace21efd1457b72d1457b72",
    "dynasty": "宋",
    "content": [
      "千林欲暗稻秧雨，三月尚寒花信风。",
      "九节老筇应不惜，步随流水看残红。"
    ]
  },
  {
    "id": "2e89e4204adc5a76403051128a087808",
    "title": "和运使修升阳观落成",
    "authorName": "吉康国",
    "authorId": "2e89e4204adc5a76d1457b72d1457b72",
    "dynasty": "宋",
    "content": [
      "被命经营始，鸠工结构初。",
      "深严开殿奥，高敞称楼居。",
      "室外飞檐巘，岩隈下屋渠。",
      "钟声薄霄汉，祠事走邱墟。",
      "遁世谁能洒，登高迥莫如。",
      "鹤游三岛驾，人望五云车。",
      "绮井风光润，疏寮月影舒。",
      "威仪模紫极，形势巩堪舆。",
      "池有泉球旧，坛空级石馀。",
      "霓旌那复下，绛简更谁书。",
      "童子追前躅，愚生泣太虚。",
      "烟霞犹赫奕，松竹自扶疏。",
      "封号方连进，休祥已密储。",
      "跻兹仁寿域，率土庆于胥。"
    ]
  },
  {
    "id": "2e89e4204ae6c9ab7ce01d4a8fca493b",
    "title": "庭草",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "庭草凄馀碧，江风吹早寒。",
      "带围愁里减，诗律病中宽。",
      "隐几闲留客，迎门懒不冠。",
      "萧然有真处，未易俗人看。"
    ]
  },
  {
    "id": "2e89e4204ae6c9abdda9064fc0fbe8f6",
    "title": "宿前岗铺",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "老去心犹壮，天边岁欲除。",
      "喜行新过路，如读未看书。",
      "溪水萦回净，人家远近居。",
      "梅花正愁绝，薄暮雨疏疏。"
    ]
  },
  {
    "id": "2e89e4204ae6c9abf793c08ebb99042c",
    "title": "暮雨",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "飘飘为客久，在在与春期。",
      "暮雨森寒意，花香閟旧枝。",
      "看成南国老，惭诵北山移。",
      "已误世缘恶，怀哉归去迟。"
    ]
  },
  {
    "id": "2e89e4204ae6c9abcd5e72a39c737b31",
    "title": "壬午杂诗",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "黄屋非尧意，讴歌有启归。",
      "德参羲昊古，事与汉唐非。",
      "喜气传千嶂，皇风浃九围。",
      "胡亡固无日，智勇旧沈机。"
    ]
  },
  {
    "id": "2e89e4204ae6c9abcd5e72a3ec90b2d6",
    "title": "壬午杂诗",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "寒甚王亲驾，春归虏请和。",
      "北军方拥众，小戍或投戈。",
      "形势中朝壮，衰离伪境多。",
      "燕云可中裂，岂限白沟河。"
    ]
  },
  {
    "id": "2e89e4204ae6c9abcd5e72a30e366270",
    "title": "壬午杂诗",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "不逆凶渠诈，当须报使回。",
      "君恩固宽大，虏意每嫌猜。",
      "义举初难废，兵端莫浪开。",
      "要知情伪审，往事验方来。"
    ]
  },
  {
    "id": "2e89e4204ae6c9abcd5e72a3b030c577",
    "title": "壬午杂诗",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "关内攻城战，淮东却敌兵。",
      "败亡初妄作，狼狈坐虚名。",
      "贼势虽亡命，君心实好生。",
      "不知他日事，谁筑受降城。"
    ]
  },
  {
    "id": "2e89e4204ae6c9abcd5e72a31ef952ed",
    "title": "壬午杂诗",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "已分依人老，犹期振袂还。",
      "有愁供白发，无力买青山。",
      "北驾方传跸，西师已度关。",
      "孤臣忧国泪，东首落馀潸。"
    ]
  },
  {
    "id": "2e89e4204ae6c9ab10a103bf9d00d54e",
    "title": "病后暑退",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "宽作迟留计，难期岁月功。",
      "方惊鼠辈舞，未觉马群空。",
      "度暑苏病骨，涉秋悲候虫。",
      "长江二千里，只欠一帆风。"
    ]
  },
  {
    "id": "2e89e4204ae6c9abf7866da9da87abb5",
    "title": "甲申岁作",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "渺渺冰雪尽，欣欣花柳苏。",
      "江澄炫初日，沙润茁新蒌。",
      "久客亦劳止，我行犹载驱。",
      "乾坤如许大，何处著吾庐。"
    ]
  },
  {
    "id": "2e89e4204ae6c9abf7866da9e5dd2bc1",
    "title": "甲申岁作",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "急雨来排难，馀蒸顿解严。",
      "时蜩鸣露柳，客燕度风帘。",
      "屈指秋无几，安心气自恬。",
      "夜凉都不寐，落月莹虚檐。"
    ]
  },
  {
    "id": "2e89e4204ae6c9ab0ad895ed1a3d73b7",
    "title": "塞上雪中",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "雪色迷江国，人谁入蔡城。",
      "窗虚元自白，梅破不胜清。",
      "佳客苦难唤，清尊只细倾。",
      "吾衰便静退，不忍浪谈兵。"
    ]
  },
  {
    "id": "2e89e4204ae6c9ab4688c5285a724005",
    "title": "代别张宪",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "泽国春强半，馀寒燕子飞。",
      "绝知悬榻久，故作买舟归。",
      "岁月空荒老，行藏有是非。",
      "功名游戏尔，此意尚依稀。"
    ]
  },
  {
    "id": "2e89e4204ae6c9ab4688c528f57a69f3",
    "title": "代别张宪",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "老去安为客，春来不著家。",
      "江湖遂良觌，身世入长嗟。",
      "处死宁无地，谋生信有涯。",
      "分携感时节，杨柳又藏鸦。"
    ]
  },
  {
    "id": "2e89e4204ae6c9abf66cf1b25d843adc",
    "title": "吴江道中",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "野色苍烟阔，篷笼宿雨开。",
      "湖光与天接，林彩觉春回。",
      "心事归双鬓，年华付一杯。",
      "松江元赴海，流驶更须催。"
    ]
  },
  {
    "id": "2e89e4204ae6c9abf66cf1b2ee63863e",
    "title": "吴江道中",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "坏郭郊丘里，长桥烟浪间。",
      "幽花经雨润，独鸟受风还。",
      "春水围丛薄，晴云吐乱山。",
      "莫将吴越恨，添入二毛斑。"
    ]
  },
  {
    "id": "2e89e4204ae6c9aba2d6992022322d43",
    "title": "即事",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "欢悰凭浅酌，衰相怯单衣。",
      "诗向贫中好，春从雨际归。",
      "气寒忧麦瘦，桑湿恐蚕饥。",
      "豫学田园计，他时恐愿违。"
    ]
  },
  {
    "id": "2e89e4204ae6c9aba2d699201faa0cb8",
    "title": "即事",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "人事悲欢里，交情冷暖中。",
      "山林催晚计，颜面久秋风。",
      "有传记耆旧，无书问子公。",
      "反关违世久，幽事亦匆匆。"
    ]
  },
  {
    "id": "2e89e4204ae6c9aba2d69920426e70e2",
    "title": "即事",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "未办因人出，时歌不我过。",
      "墨泓云脚乱，药鼎雨声多。",
      "三篾阅浮世，把茆营懒窠。",
      "肯将犹在舌，容易说干戈。"
    ]
  },
  {
    "id": "2e89e4204ae6c9aba25661f039419356",
    "title": "读书",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "忧世终何补，忠怀怅不平。",
      "收回长太息，翻作短歌行。",
      "是事且复置，今人谁可盟。",
      "湘中千树橘，墨墨了馀生。"
    ]
  },
  {
    "id": "2e89e4204ae6c9ab819cd167eb632874",
    "title": "夹江",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "雨洗山容静，江流塞水通。",
      "征涂万烟树，行色一秋蓬。",
      "黯澹平郊雾，清徐邃谷风。",
      "直须歌缓缓，莫作去匆匆。"
    ]
  },
  {
    "id": "2e89e4204ae6c9ab819cd16734401b10",
    "title": "夹江",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "麦浪浮浓绿，山眉晕远青。",
      "光风来婉娩，客意独伶俜。",
      "回雁鸣何许，轻鸥下远汀。",
      "人家总幽隐，烟雨竹门扃。"
    ]
  },
  {
    "id": "2e89e4204ae6c9abbdbe87b717d9a472",
    "title": "适安旅次",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "山郭萧条晚，秋堂窈窕深。",
      "轻寒笼暮霭，横吹度疏砧。",
      "丛竹深藏翠，孤云带晚阴。",
      "淹留有幽趣，不碍短长吟。"
    ]
  },
  {
    "id": "2e89e4204ae6c9abbdbe87b7d569b233",
    "title": "适安旅次",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "槛蒲行碧瘦，林叶得红深。",
      "客子倦长夜，居人催暮砧。",
      "风梢窗纸急，月转药栏阴。",
      "高枕已无睡，寒螀休苦吟。"
    ]
  },
  {
    "id": "2e89e4204ae6c9abd63c03c2c95b9b87",
    "title": "晓思",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "山鸟春犹咽，城乌晓乱啼。",
      "危谯初罢角，落月已催鸡。",
      "地迥来何事，家遥梦到迷。",
      "片怀如许恶，深觉负瓜畦。"
    ]
  },
  {
    "id": "2e89e4204ae6c9ab68af7e9c6aa1f5ee",
    "title": "雪后",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "野日茅茨短，荒村霰雪馀。",
      "溪流山足裂，谷迥鸟声虚。",
      "矫首怀新隐，归窗有旧书。",
      "残年甘饱饭，何必事名誉。"
    ]
  },
  {
    "id": "2e89e4204ae6c9aba9c056577a4ed3a5",
    "title": "观诸园接花果",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "花木聊观化，芳菲触处同。",
      "大都知岁晚，各自占春风。",
      "巧著移根力，阴争造物功。",
      "化钧均播埴，此理杳冥中。"
    ]
  },
  {
    "id": "2e89e4204ae6c9abc7eeaa0546a5c7f8",
    "title": "始觉",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "始觉躬耕晚，从谁话此情。",
      "但能安食息，敢复计声名。",
      "留滞烦书信，驱驰愧友生。",
      "有怀愁不尽，归鸟暮云横。"
    ]
  },
  {
    "id": "2e89e4204ae6c9abe7cc19200d3cf6a0",
    "title": "癸卯春杂用古语继吴监簿水月即事",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "霜日炫晴昼，意行春色随。",
      "平林花淡淡，荒墅草离离。",
      "竹径通幽处，山云薄暮时。",
      "壶觞情未极，飞鞚返青丝。"
    ]
  },
  {
    "id": "2e89e4204ae6c9ab60c6481fbe18da23",
    "title": "继朱叔谦所寄韵",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "湖海三十载，穷观未见书。",
      "文章耻沿袭，体制薄浮虚。",
      "老去情怀恶，生平习气除。",
      "交亲应笑我，术业废三馀。"
    ]
  },
  {
    "id": "2e89e4204ae6c9ab8c36f0336e0e464a",
    "title": "王鸥盟别去久之有诗继韵",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "急桨冲烟去，奚奴唤不应。",
      "清吟继囊锦，妙句琢壶冰。",
      "天远暮云碧，江寒秋练澄。",
      "怀人心欲折，愁坐对青灯。"
    ]
  },
  {
    "id": "2e89e4204ae6c9abd26d3af46491577e",
    "title": "与鄂州都统张提刑",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "五云楼阁武昌宫，曾挫曹瞒百万雄。",
      "今古兴亡付流水，江山弹压赖元戎。",
      "折冲尊俎笑谈里，极目关河指顾中。",
      "准拟明年会京洛，为君沽酒醉春风。"
    ]
  },
  {
    "id": "2e89e4204ae6c9abd26d3af40417ad01",
    "title": "与鄂州都统张提刑",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "貔虎云屯细柳营，旌旗号令转精明。",
      "人言郤縠诗书帅，自有孙卿仁义兵。",
      "关塞金汤今奠枕，江淮草木旧知名。",
      "家声凛凛汉人杰，看取筹帷功业成。"
    ]
  },
  {
    "id": "2e89e4204ae6c9abd26d3af49da16f7b",
    "title": "与鄂州都统张提刑",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "江湖畴昔受恩深，岁晚漂流伤客心。",
      "雨楫风帆倦行役，雪车冰柱少知音。",
      "价高肯羡连城璧，才谫难希谀墓金。",
      "但得扁舟从此去，成亏宁复问昭琴。"
    ]
  },
  {
    "id": "2e89e4204ae6c9abfdd47be9d98140e2",
    "title": "和京尚书上元日同禁从游凤山韵",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "苔封石磴绕层栏，栏外行厨荐玉盘。",
      "座揖湖山诗兴远，气吞云海酒杯宽。",
      "篮舆竟日有馀乐，莲市只今无此欢。",
      "我愧么微难接武，飞笺亦欲寄青翰。"
    ]
  },
  {
    "id": "2e89e4204ae6c9aba3fb20cf33546791",
    "title": "麻姑之东涉千堆垄至射亭宿黄氏新馆",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "宴宇新成苦未嘉，忽膺朝委易军牙。",
      "张侯暂喜留欢客，开槛凭谁种好花。",
      "北沼不难平钓岸，西峰犹欠入窗纱。",
      "后贤政敏多馀暇，高会何妨月影斜。"
    ]
  },
  {
    "id": "2e89e4204ae6c9abfc9aa9726d6e3e90",
    "title": "题郭季宽晓耕宿钓二图",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "牛角横素书，春犁破朝雨。",
      "鸿鹄志安知，功名心自许。"
    ]
  },
  {
    "id": "2e89e4204ae6c9abfc9aa97239bc3bdf",
    "title": "题郭季宽晓耕宿钓二图",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "羊裘晦山泽，貂蝉等鸿毛。",
      "直钩道可行，一钓联六鳌。"
    ]
  },
  {
    "id": "2e89e4204ae6c9ab03129a6e34ed6107",
    "title": "道间所见",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "窄窄山腰路，娟娟屋角花。",
      "溪回蔽修竹，鸥暖戏春沙。"
    ]
  },
  {
    "id": "2e89e4204ae6c9ab0966c1600d04daaf",
    "title": "漫题",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "着雨林花暗，敲风槛竹幽。",
      "翠屏疏得梦，红叶忽惊秋。"
    ]
  },
  {
    "id": "2e89e4204ae6c9abed74c84376f333e2",
    "title": "无题",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "莺语丁宁隔晓窗，露翻红药斗新妆。",
      "玉笙莫作相思调，犹恐春归得见郎。"
    ]
  },
  {
    "id": "2e89e4204ae6c9abda249e1fc7e850f9",
    "title": "记梦",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "攲岩松桧转龙蛇，洞户仙人字少霞。",
      "炯炯长眉非是画，翠翘斜倚碧桃花。"
    ]
  },
  {
    "id": "2e89e4204ae6c9abda249e1f1b30c2d4",
    "title": "记梦",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "问讯人间几日期，谓言何处是瑶池。",
      "玉杯饮罢梦中醉，不记神游话别时。"
    ]
  },
  {
    "id": "2e89e4204ae6c9ab096e2664fd24b893",
    "title": "寄别友生马千里",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "秋鸿社燕几时休，万里无家天尽头。",
      "青蒻绿蓑今已办，江湖归去老渔舟。"
    ]
  },
  {
    "id": "2e89e4204ae6c9ab096e2664b867365f",
    "title": "寄别友生马千里",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "瘴雨蛮烟道路赊，囊书匣剑是生涯。",
      "海山佳处能相忆，好寄新诗雁字斜。"
    ]
  },
  {
    "id": "2e89e4204ae6c9ab5966720b0802d5f8",
    "title": "齐安",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "寂寞东坡对竹楼，两公陈迹是前修。",
      "津亭倚柁还商子，雪后独为江上游。"
    ]
  },
  {
    "id": "2e89e4204ae6c9ab5966720b558892ac",
    "title": "齐安",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "只轮不返笑曹瞒，赤壁空临江水寒。",
      "想得周郎铙鼓竞，小乔相与对春山。"
    ]
  },
  {
    "id": "2e89e4204ae6c9ab21653130fe178e55",
    "title": "读亲征诏",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "诏语深醇告万方，便知九鼎不劳扛。",
      "波臣奔走扶黄屋，约束风涛过大江。"
    ]
  },
  {
    "id": "2e89e4204ae6c9ab21653130fd6ddfc5",
    "title": "读亲征诏",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "君王神武不恬兵，气詟中原一扫平。",
      "可笑西江喜归客，便装行橐待还京。"
    ]
  },
  {
    "id": "2e89e4204ae6c9abad3004f958bf6b98",
    "title": "回纹四时",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "轻风透幕罗衾薄，满萼娇红缀小桃。",
      "明月对愁萦锦字，断弦空暗紫檀槽。"
    ]
  },
  {
    "id": "2e89e4204ae6c9abad3004f93b9b7c2a",
    "title": "回纹四时",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "冰盘莹静风帘阖，酪粉尝残日影曛。",
      "棱枕印红斜玉颊，碧衫揎袖整轻云。"
    ]
  },
  {
    "id": "2e89e4204ae6c9abad3004f933a876ce",
    "title": "回纹四时",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "纹簟浥香馀汗粉，绿眉攒恨旧愁新。",
      "焚香夜拜初生月，暮色窗纱薄雾匀。"
    ]
  },
  {
    "id": "2e89e4204ae6c9abad3004f9f709b1ac",
    "title": "回纹四时",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "霜惊叶落催寒晓，梦破人愁觉夜长。",
      "香暗折梅初点玉，镜鸾呵手试新妆。"
    ]
  },
  {
    "id": "2e89e4204ae6c9ab378408788cabe5c9",
    "title": "王干竹枕甚简古客有得之者为赋二绝",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "荣枯已熟槐安境，妄幻敢藏鸿宝书。",
      "一节黑甜参已透，漆园胡蝶浪分疏。"
    ]
  },
  {
    "id": "2e89e4204ae6c9ab378408788edf069c",
    "title": "王干竹枕甚简古客有得之者为赋二绝",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "夜明已赐虢国姊，曲肱又属东家丘。",
      "娱寝有人君得计，睡乡留我取通侯。"
    ]
  },
  {
    "id": "2e89e4204ae6c9ab5138bf6deeb2a816",
    "title": "题凌波采莲图",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "绰约风姿云雾衣，波心新月映明辉。",
      "更深折得清香去，烟霭不知何处归。"
    ]
  },
  {
    "id": "2e89e4204ae6c9abe15340285f614cd3",
    "title": "归涂春晚",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "待得春归人亦归，风花撩乱扑征衣。",
      "清香十里荼蘼路，零落珠幢对晚晖。"
    ]
  },
  {
    "id": "2e89e4204ae6c9abe15340287a6cb4dc",
    "title": "归涂春晚",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "点点更筹清夜徂，昏昏乡月琐窗虚。",
      "梦回忽听狂风雨，明日前村花更疏。"
    ]
  },
  {
    "id": "2e89e4204ae6c9abe1534028a3e82b05",
    "title": "归涂春晚",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "暂解征骖野水湄，卷衣上马夜何其。",
      "客愁政自不堪说，残月一声闻子规。"
    ]
  },
  {
    "id": "2e89e4204ae6c9abcade82c83bb8b86d",
    "title": "山茶",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "绿叶巃嵷衬渥丹，疏林残雪尚班班。",
      "先驱特为东君至，怕向春风桃李间。"
    ]
  },
  {
    "id": "2e89e4204ae6c9ab80122c8825f5f7ef",
    "title": "寒食雨中",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "无家可耐异乡何，怪底愁边万感多。",
      "今夜雨昏山月暗，泪痕元不减金波。"
    ]
  },
  {
    "id": "2e89e4204ae6c9ab80122c883e0aa585",
    "title": "寒食雨中",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "晚风一再花狼籍，春去匆匆不可寻。",
      "蜂蝶亦如人意薄，便无消息到墙阴。"
    ]
  },
  {
    "id": "2e89e4204ae6c9abaaa25237144bfa23",
    "title": "渡口",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "欲系孤舟日已斜，秋霜一岸著蒹葭。",
      "若为唤得愁魂醒，柱杖穿沙寻酒家。"
    ]
  },
  {
    "id": "2e89e4204ae6c9ab1376e5868e9c122f",
    "title": "绝句",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "东阁官梅已退妆，远村沙柳发新黄。",
      "遥知归去西江路，定有飞花触地香。"
    ]
  },
  {
    "id": "2e89e4204ae6c9ab1376e58690077c4d",
    "title": "绝句",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "忽忆前时小院归，杏花墙角两三枝。",
      "夜香烧断黄昏月，缥缈邻家玉笛吹。"
    ]
  },
  {
    "id": "2e89e4204ae6c9abb4e6dbc7cf789bb2",
    "title": "自槜李至毗陵道中",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "风卷云归雨忽晴，月轮安稳上青冥。",
      "怪来枕底流泉急，去去短桅初不停。"
    ]
  },
  {
    "id": "2e89e4204ae6c9abb4e6dbc7efbd5ad6",
    "title": "自槜李至毗陵道中",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "朱槿碧芦相间栽，蓬棚车水过塍来。",
      "茸茸秋色浓如染，已有陂塘似镜开。"
    ]
  },
  {
    "id": "2e89e4204ae6c9abb4e6dbc756910f46",
    "title": "自槜李至毗陵道中",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "极目云天意已舒，迎人草树绿扶疏。",
      "望中孤塔松江近，便有小船来卖鱼。"
    ]
  },
  {
    "id": "2e89e4204ae6c9abb4e6dbc7d3280a7d",
    "title": "自槜李至毗陵道中",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "满目江山无限情，夫差城郭暮云平。",
      "当时不竞黄池长，一再何由致越兵。"
    ]
  },
  {
    "id": "2e89e4204ae6c9abb4e6dbc721faeafd",
    "title": "自槜李至毗陵道中",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "晋陵城东窣堵坡，两尖高并下临河。",
      "昔年曾醉邻墙酒，卧听扁舟唱踏歌。"
    ]
  },
  {
    "id": "2e89e4204ae6c9ab330eee64e482d84f",
    "title": "水亭晚坐",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "烟波渺渺白鸥双，远树微红衬夕阳。",
      "坐久江风起蘋末，冯夷借我一襟凉。"
    ]
  },
  {
    "id": "2e89e4204ae6c9ab7e1d1c2c4d852c75",
    "title": "诗僧常不轻以梅花句得名于时雪后踏月相过论诗终夕退得二绝以谢",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "十年袖里梅花句，梦绕江南烟雨村。",
      "今日相看更愁绝，天低云淡月黄昏。"
    ]
  },
  {
    "id": "2e89e4204ae6c9ab7e1d1c2c04957864",
    "title": "诗僧常不轻以梅花句得名于时雪后踏月相过论诗终夕退得二绝以谢",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "荒江落日孤鸿影，远趁幽人踏月来。",
      "雪屋云林淡相对，月边依约有寒梅。"
    ]
  },
  {
    "id": "2e89e4204ae6c9abc421441e3395a5c1",
    "title": "题张安国舍人平沙落雁图",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "渚云低压云山暮，烟素横空落日斜。",
      "秋老江乡稻粱熟，一行征雁下平沙。"
    ]
  },
  {
    "id": "2e89e4204ae6c9abf18e5b8ed672964c",
    "title": "同韩吴二寺丞饮西湖梅花下酒酣继韩韵",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "冉冉山云薄暮时，壶觞歌咏欲忘归。",
      "一杯且为梅花醉，莫待梅花作雪飞。"
    ]
  },
  {
    "id": "2e89e4204ae6c9ab76b47134035382f1",
    "title": "同张帅出郊客有欲别去者作诗留之",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "元戎小队出郊坰，落絮游丝亦有情。",
      "纵酒欲谋良夜醉，系帆何惜片时程。"
    ]
  },
  {
    "id": "2e89e4204ae6c9ab1b53a23699c8ab06",
    "title": "春江极目",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "荆扬春冬异风土，江北江南春冬花。",
      "跨马出郊时极目，应须美酒送生涯。"
    ]
  },
  {
    "id": "2e89e4204ae6c9ab95001722a30e4494",
    "title": "九月二十一夜梦至乱山丛石间出憩道傍拂石坐古榕下仰视木杪萝蔓凌空兴欲蜚举既觉哦成古篇",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "古榕夹道周，老干参天碧。",
      "溜雨四十围，下视庭前柏。",
      "垂根相勾联，敷荫接南国。",
      "凌寒不改柯，阅人如过客。",
      "山空秋月明，路远车尘寂。",
      "清游记昨梦，危坐倚孤石。",
      "矫首睇云萝，双凫生羽翼。"
    ]
  },
  {
    "id": "2e89e4204ae6c9ab0ce637d078c45c4b",
    "title": "赤玉箫",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "玉箫早入凉王墓，弓剑衣冠只同处。",
      "千年邂逅出人间，颜色声音幸如故。",
      "云门曲谱不分明，赵瑟齐竽各自名。",
      "传看乐府无人识，此箫收声甘弃掷。"
    ]
  },
  {
    "id": "2e89e4204ae6c9ab5a50a72275c5d535",
    "title": "秋怀十首微云淡河汉疏雨滴梧桐为韵",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "寒蝉初停号，客燕催将归。",
      "吾亦客一世，去此复焉依。",
      "敛衽听物变，著书明化机。",
      "深参漆园吏，渠语甚精微。"
    ]
  },
  {
    "id": "2e89e4204ae6c9ab5a50a72274e2dace",
    "title": "秋怀十首微云淡河汉疏雨滴梧桐为韵",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "秋风不肯来，如挽弓百斤。",
      "忽然径排户，态度殊不文。",
      "方深裘褐忧，暮雨低行云。",
      "焚香快熟睡，梦破尚微曛。"
    ]
  },
  {
    "id": "2e89e4204ae6c9ab5a50a72297e6d741",
    "title": "秋怀十首微云淡河汉疏雨滴梧桐为韵",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "呼船下平湖，山如髻鬟瞰。",
      "物华逼摇落，水明天淡淡。",
      "中藏今古愁，岁月不可勘。",
      "为语羊征南，声名本来暂。"
    ]
  },
  {
    "id": "2e89e4204ae6c9ab5a50a7227000c738",
    "title": "秋怀十首微云淡河汉疏雨滴梧桐为韵",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "饥来讵堪忍，振履商颂歌。",
      "时人不料理，政可著岩阿。",
      "喻龟且曳尾，劝公无渡河。",
      "一朝失脚去，宁得此婆娑。"
    ]
  },
  {
    "id": "2e89e4204ae6c9ab5a50a722f596ab6b",
    "title": "秋怀十首微云淡河汉疏雨滴梧桐为韵",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "古人例躬耕，我坐老无断。",
      "勇为梁父吟，已愧杜鹃唤。",
      "幽幽桃华源，尚不知有汉。",
      "妇子彼何为，徒使人意乱。"
    ]
  },
  {
    "id": "2e89e4204ae6c9ab5a50a7224267b87f",
    "title": "秋怀十首微云淡河汉疏雨滴梧桐为韵",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "月上天无云，树阴散扶疏。",
      "秋声生寂历，凉飔满吾庐。",
      "幸此尊有酒，敢歌食无鱼。",
      "陶然且一醉，世间各贤愚。"
    ]
  },
  {
    "id": "2e89e4204ae6c9ab5a50a722d07d91ec",
    "title": "秋怀十首微云淡河汉疏雨滴梧桐为韵",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "春秧困深寒，夏穗仍悯雨。",
      "书来西江西，赤地扫瓜芋。",
      "墨数食指多，坐羞长袖舞。",
      "忧忧米如珠，南山采薇去。"
    ]
  },
  {
    "id": "2e89e4204ae6c9ab5a50a7228472cbbe",
    "title": "秋怀十首微云淡河汉疏雨滴梧桐为韵",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "晚云暂垂阴，零露不成滴。",
      "邻墙几好树，叶下声策策。",
      "一灯同夜阑，此抱谁与适。",
      "前身岂壁鱼，甘擅文字癖。"
    ]
  },
  {
    "id": "2e89e4204ae6c9ab5a50a7225593a00d",
    "title": "秋怀十首微云淡河汉疏雨滴梧桐为韵",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "忧来抵揬人，衰怀小城孤。",
      "解围赖从事，几成不支梧。",
      "所忧岂其私，天高信难呼。",
      "努力加餐饭，世缘久崎岖。"
    ]
  },
  {
    "id": "2e89e4204ae6c9ab5a50a7222efa7a72",
    "title": "秋怀十首微云淡河汉疏雨滴梧桐为韵",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "幽花上篱落，寒烟婘楸桐。",
      "络纬勉妇织，暮色凄房栊。",
      "日月如跳丸，虫鱼不书攻。",
      "发黑今益白，脱巾成老翁。"
    ]
  },
  {
    "id": "2e89e4204ae6c9abdd7c1ede5949c552",
    "title": "北亭",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "北风无时休，荒山路绵绵。",
      "老马被吹扬，却立不肯前。",
      "我仆行且仆，竟日数里间。",
      "悠然欲何适，正坐归无田。"
    ]
  },
  {
    "id": "2e89e4204ae6c9ab10738f837855a1d7",
    "title": "感事",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "我车昔载脂，柳色初濯濯。",
      "及归脱征骖，柳叶半黄落。",
      "恍然仅一梦，已费十晦朔。",
      "只应为客老，惘惘不自觉。"
    ]
  },
  {
    "id": "2e89e4204ae6c9ab7ae193f3fd5a363b",
    "title": "赴城南隐居小集",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "白雨濯青山，孤云霭馀姿。",
      "溶溶荒江水，近岸生清漪。",
      "扶舆出城府，眷此幽人期。",
      "茅茨倚林麓，秀薄相参差。",
      "欣兹暂解带，虚白明朝曦。",
      "向来旅穷徼，抑郁中怀悲。",
      "相逢辄顾笑，觞酒相淋漓。",
      "春风不日去，淹留我何为。"
    ]
  },
  {
    "id": "2e89e4204ae6c9ab567d93faefa3f1c4",
    "title": "悲秋",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "秋色遽如许，客心徒自惊。",
      "盈盈露花泣，策策风树鸣。",
      "别影讵可吊，强怀不能平。",
      "轩车几时还，恻怆难为情。"
    ]
  },
  {
    "id": "2e89e4204ae6c9ab567d93fa133c6e43",
    "title": "悲秋",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "沄沄西江水，送我沙边舟。",
      "当时送行客，勉我无久留。",
      "晤言宛如昨，庭叶忽再秋。",
      "人生寸心违，何以消吾忧。"
    ]
  },
  {
    "id": "2e89e4204ae6c9ab9f5b9ef3651a9370",
    "title": "夜坐看月",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "南风扫阴翳，快若诛神奸。",
      "日暮天无云，月出房心间。",
      "幽人倦蒸溽，痴坐山中山。",
      "连连甲子雨，幸此天破悭。",
      "清明皆我有，何但窥一斑。"
    ]
  },
  {
    "id": "2e89e4204ae6c9ab9f5b9ef36277cc67",
    "title": "夜坐看月",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "春泥少曾干，天漏几不补。",
      "冥观赤乌飞，喜见长虹吐。",
      "修竹来清风，孤光相媚妩。",
      "心神濯冰壶，何必须起舞。",
      "更欲寻断桥，前溪有饥虎。"
    ]
  },
  {
    "id": "2e89e4204ae6c9ab9f5b9ef35c30959f",
    "title": "夜坐看月",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "春夏季孟间，草木蔽山骨。",
      "青苍霭芳华，烟霏相出没。",
      "适从忧患场，观化超理窟。",
      "无心岫间云，有定水中月。",
      "我方意如如，谁尚书咄咄。"
    ]
  },
  {
    "id": "2e89e4204ae6c9ab6c67936f2e2c0bb0",
    "title": "暮景",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "鞍马来殊方，祇园已秋寂。",
      "虚堂耿清夜，卧听寒雨滴。",
      "永怀平生愿，浩荡谁与适。",
      "愁心正纷如，西风韵邻笛。"
    ]
  },
  {
    "id": "2e89e4204ae6c9ab6c67936f1c7e0128",
    "title": "暮景",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "客行无常期，远适亦有归。",
      "家人具膏沐，垢发幸一晞。",
      "可怜儿时面，坐受塞色欺。",
      "看镜恍如失，功名定何时。"
    ]
  },
  {
    "id": "2e89e4204ae6c9ab631e9b30740a75f8",
    "title": "九日",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "晨风战枯荷，清霜杀高柳。",
      "人生俯仰间，能得几重九。",
      "节序来无停，已及黄花酒。",
      "流落拾遗心，西江独回首。"
    ]
  },
  {
    "id": "2e89e4204ae6c9ab631e9b3057e44787",
    "title": "九日",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "寒花有馀馨，香醪甜胜蜜。",
      "红萸尔相宜，饤饾杂梨栗。",
      "家家事行乐，似恐更无日。",
      "时日岂不佳，人意自难诘。"
    ]
  },
  {
    "id": "2e89e4204ae6c9ab631e9b307b42a0bc",
    "title": "九日",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "凄凉少陵老，梓州九日诗。",
      "朝廷入梦想，弟妹天一涯。",
      "我亦困羁旅，千古同其悲。",
      "不忍嗅新菊，惟思咏江蓠。"
    ]
  },
  {
    "id": "2e89e4204ae6c9ab70a4fd9f3f507a15",
    "title": "晚思",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "花意就销歇，芳树初阴阴。",
      "薄帷受清吹，鸟声幽院深。",
      "感此时节改，素标不胜簪。",
      "取酒洗玉船，慰我怀古心。",
      "小醉睨落景，归盟犹可寻。"
    ]
  },
  {
    "id": "2e89e4204ae6c9ab744614947b3326cf",
    "title": "久客倦游归憩僧坊有怀蓬居梵竺卿寂光常不轻",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "志士长肮脏，曲钩封公侯。",
      "得丧亦何有，贤愚同一丘。",
      "日月如跳丸，少年今白头。",
      "胡为浪自苦，九折不停辀。",
      "庞眉碧眼禅，一笑万事休。",
      "辽鹤我言归，君其来与游。"
    ]
  },
  {
    "id": "2e89e4204ae6c9ab949568e7dd106a5c",
    "title": "冬半山间忽见桃花客云江梅已芳且约一笑花下",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "缘云梯径穿林麓，岁晚山寒风折木。",
      "司花为我发春妍，繁红几树惊愁目。",
      "有美人兮在空谷，似笑漫山总粗俗。",
      "淡烟疏雨罗浮村，万里相将跨黄鹄。"
    ]
  },
  {
    "id": "2e89e4204ae6c9abf4b62dff7b66db87",
    "title": "秋日麻姑山",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "掷米作珠玑，麻姑已仙去。",
      "沧海变桑田，乾坤自今古。",
      "我来访灵踪，日落青山暮。",
      "玉殿琐清秋，霞裾隔烟雾。",
      "户外黄冠师，三问三不顾。",
      "骑麟翳凤凰，笑指虚无路。"
    ]
  },
  {
    "id": "2e89e4204ae6c9ab2fec7da09ad4b82c",
    "title": "未至池阳五里有齐山寺寺后岩石巉然缘崖而上绝顶有翠微亭即杜樊川九日携壶地也自亭而西憩集仙洞",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "泉石吾膏肓，佳处每忘返。",
      "携壶上翠微，一雨秋政晚。",
      "千岩如献状，秀色叠层巘。",
      "缘云梯径入，危磴石偃蹇。",
      "洞户访真仙，丹成骨已换。",
      "羽化今几年，鸾鹄若在眼。"
    ]
  },
  {
    "id": "2e89e4204ae6c9ab0a96fe4c70d2e073",
    "title": "自马当而上至壶口三钟石苍崖壁立下瞰层渊湍流急甚钓叟穴其傍往来自若吾恐其为蜚仙也故作是诗",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "千崖削苍壁，万仞临深渊。",
      "老翁立其傍，习惯若自然。",
      "笑歌惊波澜，步武生云烟。",
      "我欲从之游，结茅山之巅。",
      "举瓢酌天浆，醉拍洪崖肩。",
      "明月夜横玉，共看凌波仙。"
    ]
  },
  {
    "id": "2e89e4204ae6c9abdb13d769080bbd34",
    "title": "古有采鞠茱萸篇而无一语及渊明长房旧事鞠茱于此其亦有憾矣乎九日戏为鞠茱补阙其体则准之简文",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "落英拾秋鞠，委佩纫芳兰。",
      "以其清且芬，可服仍可餐。",
      "吴茱味苦辛，奚亦登君盘。",
      "囊纱萦臂玉，恍记汝南山。",
      "黄鹄招不来，仙子何时还。"
    ]
  },
  {
    "id": "2e89e4204ae6c9abdb13d769add331bd",
    "title": "古有采鞠茱萸篇而无一语及渊明长房旧事鞠茱于此其亦有憾矣乎九日戏为鞠茱补阙其体则准之简文",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "红尘著脚双鬓斑，折腰五斗真作难。",
      "巾车一去不复还，归卧柴桑紫翠间。",
      "东篱悠然见南山，欲辩忘言心自闲。"
    ]
  },
  {
    "id": "2e89e4204ae6c9ab10866bf1c8ee2c8b",
    "title": "又渔社李先生宠以和篇复用韵",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "南国有秋茱，芳馨袭椒兰。",
      "臞儒山泽间，晨霞却朝餐。",
      "置之红锦囊，荐以黄金盘。",
      "瓶乳下青云，一笑颓玉山。",
      "鸡犬听湛浮，辽鹤将自还。"
    ]
  },
  {
    "id": "2e89e4204ae6c9ab10866bf1e21c2792",
    "title": "又渔社李先生宠以和篇复用韵",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "西风寒岩鞠蕊斑，索米长安得路难。",
      "投林倦翼蚤知还，袖手归来三径间。",
      "云屏万叠匡庐山，鹤唳猿啼千古闲。"
    ]
  },
  {
    "id": "2e89e4204ae6c9abe1cb03df0b282a73",
    "title": "三辅黄图载赵飞燕太液池结裾游宋公鸡蹠载飞燕太液池归风送远曲俱谓飞燕欲御风仙去杂用古语戏题于后",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "饮飞挟宸舟，彩鹢粲云母。波涵太液秋，影动灵鼍吼。",
      "观云棹水撷菱蕖，冯夷击鼓群龙趍。飘飘仙袂随风举，帝怜飞燕结缨裾。",
      "当时得意更深眷，承恩日在昭阳殿。兹游奇绝冠平生，三十六宫俱健羡。"
    ]
  },
  {
    "id": "2e89e4204ae6c9abe1cb03df3204f1ed",
    "title": "三辅黄图载赵飞燕太液池结裾游宋公鸡蹠载飞燕太液池归风送远曲俱谓飞燕欲御风仙去杂用古语戏题于后",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "瑶池翠水波粼粼，日暮寒生碧草春。",
      "阿娇厌贮黄金屋，来歌送远归风曲。",
      "仙乎去故而就新，歌声嘹亮遏行云。",
      "黄鹄一去无消息，人间有情泪沾臆。"
    ]
  },
  {
    "id": "2e89e4204ae6c9abfe6be2a5036485a4",
    "title": "秋夜吟",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "铜壶漏涩秋宵永，翠梧叶落敲金井。",
      "锦帐香消枕玉寒，惊回昨梦难重省。",
      "起来刁斗连营静，碧云飞下征鸿影。",
      "蛮笺谁遣寄相思，锁窗笑剪并刀冷。"
    ]
  },
  {
    "id": "2e89e4204ae6c9abc4a6795ccf4211c9",
    "title": "秋琴咏",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "岩花月彩浮，井桐露珠滴。",
      "悲秋适有念，拥琴坐西壁。",
      "古音拂朱弦，一倡千虑涤。",
      "无云山雨飞，松风寒淅沥。",
      "鱼龙尽出听，万籁天地寂。"
    ]
  },
  {
    "id": "2e89e4204ae6c9ab8bd2c8e82f958a51",
    "title": "怀古",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "干将补弊履，铅刀割全牛。",
      "千金市骏骨，鼓车役骅骝。",
      "薛烛已云远，伯乐不可求。",
      "此理难致诘，吾其赋归休。"
    ]
  },
  {
    "id": "2e89e4204ae6c9ab6e41b209abe6bd7a",
    "title": "麻姑山东涉千堆垄至射亭宿黄氏新馆",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "姑山锁灵坛，千阜如堆玉。",
      "山回路转间，射亭见新筑。",
      "主人雅好事，借我南窗宿。",
      "一梦到无何，梦觉黄粱熟。"
    ]
  },
  {
    "id": "2e89e4204ae6c9abba8f5ff759371936",
    "title": "别郑大用于浔阳",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "子真千载士，流风凛然存。襟期辈古人，喜见云礽孙。",
      "客里青灯连夜语，痛饮忘形到尔汝。掀髯一笑倚胡床，浩歌赤壁凌云句。",
      "枫叶荻花秋，送客令人愁。挽君君不留，今日具扁舟。",
      "我欠盖头茅一把，何时去结鸡豚社。泽畔行吟醉复醒，共看属玉双飞下。"
    ]
  },
  {
    "id": "2e89e4204ae6c9ab9d3a0e9dca2d96a7",
    "title": "辛丑残腊前一日扁舟东归阻风马当乞灵祠下",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "维舟桑落洲，十日风和雨。",
      "雨馀江波平，山横眉黛妩。",
      "急呼黄帽郎，来扣灵真宇。",
      "椒桂荐芳馨，鱼龙忽掀舞。",
      "巨浪拍天浮，万叠震鼍鼓。",
      "淮洲十里间，蜚楫不可渡。",
      "三老前跪陈，珍贝非神予。",
      "愿言点归装，勿为神所怒。",
      "我生窭且贫，穷涂一羁旅。",
      "照乘乏明珠，落霞有佳句。",
      "稽首谢龙君，放我扁舟去。"
    ]
  },
  {
    "id": "2e89e4204ae6c9ab552a9a2ac158a852",
    "title": "壬寅夏五月将治严陵之装欲用李长吉故事买奚奴负诗囊以归呈谷隐赵使君",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "少年学书剑，矫首睨八荒。",
      "阊阖记昔游，霞佩高颉颃。",
      "一跌下青云，意气久不扬。",
      "乞取平头奴，提携古锦囊。",
      "归钓富春濑，濯缨歌沧浪。"
    ]
  },
  {
    "id": "2e89e4204ae6c9abdf1975da9b320d88",
    "title": "填维扬",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "古人肉食无远谋，腰钱骑鹤向扬州。",
      "春风十里珠帘卷，但看竹西歌吹楼。",
      "天朝选用诗书帅，上策公言须自治。",
      "屏翰坚持保障功，江淮益壮金汤势。",
      "强敌不敢纵南牧，关塞烟迷芳草绿。",
      "儿童歌舞乐升平，一曲梅花细柳营。"
    ]
  },
  {
    "id": "2e89e4204ae6c9ab47cb7c9d158e8bc8",
    "title": "都作院",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "天子除戎戒不虞，修车备器会东都。",
      "羽林忆昨厌弓矢，剡木弦弧儿戏尔。",
      "我公号令何精明，武库森严耀五兵。",
      "威震天骄奠京邑，繇汉以来真鲜及。"
    ]
  },
  {
    "id": "2e89e4204ae6c9abcbfcfc283741c3f3",
    "title": "春大阅",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "波澄青海无传箭，我公献纳纡皇眷。",
      "修严武备选车徒，天下虽安不忘战。",
      "车如流水马如龙，甲耀日兮旌蔽空。",
      "搀枪荧惑不敢动，独任朔方无限功。",
      "天威震叠军声壮，会见龙庭焚老上。",
      "燕然碣石与天齐，为公重勒千丈碑。"
    ]
  },
  {
    "id": "2e89e4204ae6c9abd7a1f843ae8281e9",
    "title": "御书东坡雪诗石刻",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "残更皎月垂半破，西邻促席寒威挫。",
      "风流玉局老坡仙，雪夜清吟蹑郊贺。",
      "流落人间古锦囊，帝恐天丁下取将。",
      "赓歌馀暇染宸翰，奎壁昭回龙凤翔。",
      "我公稽首拜嘉惠，勒以坚珉贻万世。",
      "卷旗拟入蔡州城，传呼夜示吴元济。"
    ]
  },
  {
    "id": "2e89e4204ae6c9abd51a6d3a3a36ecb9",
    "title": "谢人惠油炭",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "青藜照天禄，宝炬分金莲。",
      "荣遇不可期，膏火徒自煎。",
      "檠短无馀辉，囊空无留钱。",
      "一灯假邻壁，三冬废尘编。",
      "残膏许沾丐，继晷欣穷年。"
    ]
  },
  {
    "id": "2e89e4204ae6c9abd51a6d3ac7ab7e99",
    "title": "谢人惠油炭",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "阴崖冷彻骨，榾柮残无烟。",
      "号寒冰氏子，炙背思负暄。",
      "主君惠穷涂，施予无所偏。",
      "炉分天地春，力夺造化权。",
      "和气与俱游，死灰欣复然。"
    ]
  },
  {
    "id": "2e89e4204ae6c9ab4b1310846f91c893",
    "title": "楚有■",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "山泽有臞儒，骨相无食肉。",
      "平生藜苋肠，愧负诗书腹。",
      "碧涧掇香芹，雕盘堆苜蓿。",
      "艰苦谋一饱，未免穷途哭。",
      "君今食万钱，肥甘非不足。",
      "味厌五侯鲭，嘉蔬列琼玉。",
      "云自楚中来，芳辛有馀馥。",
      "一笑下箸空，鲸饮荐醽醁。",
      "吟馀诗思清，如行湘水曲。",
      "湘君不复见，直欲跨黄鹄。"
    ]
  },
  {
    "id": "2e89e4204ae6c9aba8d9b6397b3761df",
    "title": "甲辰季冬残腊大雪主人以糟玉面狸及尊酒为饷",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "南山白额虎，暴戾日以滋。",
      "纳诸罟擭中，食肉寝其皮。",
      "文狸外柔顺，玉面而丰肌。",
      "与世了无忤，奚亦遭危机。",
      "得非风味殊，尊俎之所宜。",
      "焚山猎兽者，是以罗致之。",
      "主翁厌肥甘，鼎食嗤群儿。",
      "殷勤筑糟丘，遣送持酒卮。",
      "于时腊将残，雪花一尺围。",
      "玉楼寒起粟，墨突晨未炊。",
      "得酒且大嚼，勿令儿辈知。"
    ]
  },
  {
    "id": "2e89e4204ae6c9abdc2feb16c2b55289",
    "title": "唐刘云有所思云玉井苍苔古院深桐花落地无人扫因用其语集古句次韵",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "西征登陇首，薄暮有所思。所思郁不见，残云傍马飞。",
      "逢迎少壮非吾道，百壶且试开怀抱。黄帽青鞋归去来，桐花落地无人扫。"
    ]
  },
  {
    "id": "2e89e4204ae6c9ab955417ed7490d0b5",
    "title": "谢石佛琏大禅",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "人生天地间，百年如逆旅。",
      "荣华风中烟，富贵草头露。",
      "得丧能几何，頫仰即今古。",
      "师具正法眼，与人一线路。",
      "纷纷轻薄儿，谁解点头句。",
      "冥行方索涂，空满户外屦。",
      "我提没底篮，采药空山去。",
      "觌面偶相逢，举手便分付。",
      "弹指了三生，无去亦无住。"
    ]
  },
  {
    "id": "2e89e4204ae6c9ab5764e49fd635c64f",
    "title": "寄远曲用唐人张籍韵",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "江南淡荡烟波暖，蒲萄渌涨春江满。",
      "日暮汀洲采白蘋，芹芽出水兰心短。",
      "美人去矣隔湘江，谁其赠我明月珰。"
    ]
  },
  {
    "id": "2e89e4204ae6c9ab2bddb98a9a9b5e7f",
    "title": "癸丑仲冬十日蚤晴从中使过莼湖未几风雪交作",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "黄冈之北莼湖东，湖光万顷磨青铜。",
      "楼船东下佽飞集，牙樯十里旌旗红。",
      "鱼龙震叠冯夷宫，云容倏忽变晴空。",
      "鬖髿振袂玉妃舞，雪花撩乱穿疏篷。"
    ]
  },
  {
    "id": "2e89e4204ae6c9abfc835a389b5d764b",
    "title": "泊舟富池乞灵祠下",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "大江东南来，冯夷此其宫。",
      "群山各献状，奔走如游龙。",
      "将军万人杰，智勇摧奸凶。",
      "草木知威名，旗常纪丰功。",
      "庙食填兹土，楼阁何穹窿。",
      "我来拜灵祠，红日方曈眬。",
      "神乌集飞樯，雪波卷晴空。",
      "椒桂荐芳馨，精诚冀感通。",
      "谓言身半百，扁舟吾欲东。",
      "羞作贾胡留，愿借一帆风。"
    ]
  },
  {
    "id": "2e89e4204ae6c9ab5d331900148eb7df",
    "title": "栖霞高士以诗鸣于时方幸缔交而赴玉隆之请鹤驭西去挽之不留临岐告别为赋二诗",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "大雅久不作，正音寂无闻。",
      "金门栖霞仙，派续修水濆。",
      "学海障鲸波，笔力杠龙文。",
      "我诵锦囊句，十年思见君。",
      "相逢一杯酒，和气蒸春云。",
      "去我鼻端垩，君其挥郢斤。"
    ]
  },
  {
    "id": "2e89e4204ae6c9ab5d331900b353c492",
    "title": "栖霞高士以诗鸣于时方幸缔交而赴玉隆之请鹤驭西去挽之不留临岐告别为赋二诗",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "蛟窟荡群妖，霞帷快飞举。",
      "横江馀铁锁，中流屹砥柱。",
      "主人谪仙人，道学侔千古。",
      "紫皇香案前，掉头不肯住。",
      "亭悬孺子榻，帘卷西山雨。",
      "鸡犬许同升，我欲骑鲸去。"
    ]
  },
  {
    "id": "2e89e4204ae6c9ab096ec858375997e5",
    "title": "以浯溪磨崖颂为友人寿",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "明皇蠹妖孽，颠倒由禄儿。",
      "真人奋灵武，群公任安危。",
      "笑谈收两京，銮辂还京师。",
      "庙社喜重安，钟簴曾不移。",
      "词臣有元结，歌颂镌浯溪。",
      "余生千载后，每恨不同时。",
      "半世看墨本，长哦山谷诗。",
      "鸣剑驰伊吾，有策噤未施。",
      "十年客卫府，斗粟不疗饥。",
      "君今联上閤，婉画赞筹帷。",
      "眷简隆三宫，复始可指期。",
      "持以为君寿，勋名书鼎彝。",
      "明年奉汉觞，重修前殿仪。",
      "摩挲古崖石，更纪中兴碑。"
    ]
  },
  {
    "id": "2e89e4204ae6c9ab07ca2813e79eeb63",
    "title": "古梅",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "幽栖地僻经过少，花径不曾缘客扫。",
      "积雪飞霜此夜寒，不知明月为谁好。",
      "公来肯访浣花老，但话宿昔伤怀抱。",
      "忽忆两京梅发时，巡檐索共梅花笑。"
    ]
  },
  {
    "id": "2e89e4204ae6c9abd4914e6366734e1f",
    "title": "美人隔秋水",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "美人娟娟隔秋水，寂寞江天云雾里。",
      "中间消息两茫然，咫尺应须论万里。",
      "多病马卿无日起，青眼高歌望吾子。",
      "安得送我置汝傍，揽环结佩相终始。"
    ]
  },
  {
    "id": "2e89e4204ae6c9ab829c7920a45a43ff",
    "title": "嵩高诗为九江赵使君寿",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "嵩高维岳，四方之极。",
      "维岳降神，生此王国。",
      "绵绵瓜瓞，莫莫葛藟。",
      "周公之孙，齐侯之子。",
      "柔惠且直，小心翼翼。",
      "王亲命之，南国是式。",
      "尽瘁以仕，不懈于位。",
      "四方于宣，南国之纪。",
      "之纲之纪，允文允武。",
      "荆舒是惩，四方无侮。",
      "旱既太甚，以祈甘雨。",
      "零雨其蒙，介我稷黍。",
      "黍稷彧彧，去其螟螣。",
      "实维丰年，我庾维亿。",
      "万亿及秭，物其旨矣。",
      "此邦之人，云胡不喜。",
      "周邦咸喜，式歌且舞。",
      "于时语语，厥声载路。",
      "其告维何，自今以始。",
      "俾炽而昌，既多受祉。",
      "永锡难老，眉寿保鲁。",
      "以佐天子，为周室辅。",
      "我来自东，小大稽首。",
      "是用作歌，以介眉寿。"
    ]
  },
  {
    "id": "2e89e4204ae6c9abc821fa26457ab885",
    "title": "九里松六言",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "风声不断天籁，钟韵初知日曛。",
      "人语惊飞幽鸟，马蹄踏破轻云。"
    ]
  },
  {
    "id": "2e89e4204ae6c9abbf52e8415efd8b6a",
    "title": "铜雀妓",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "分尽馀香空宝奁，罢临歌舞夜厌厌。",
      "清跸不传虚绣帐，洞房月在西陵上。",
      "玉殿尘埃闲御仗，翠眉忍上平台望。",
      "宫车一去不复还，画罗金缕尚斑斑。"
    ]
  },
  {
    "id": "2e89e4204ae6c9ab2ba4f6eed5c03f8e",
    "title": "公无渡河",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "河流决昆仑，微禹其为鱼。龙门虽已凿，犀枻孰可逾。",
      "老翁被发鬓如丝，临流欲渡将何之。妪止翁留翁勿渡，翁不妪从舍之去。",
      "中流凭一壶，意谓千金俱。一壶势莫支，千金沦其躯。",
      "壶兮壶兮翁之■，鼍吼鲸吞方得意。曲终哀怨写箜篌，邻女为君双堕泪。"
    ]
  },
  {
    "id": "2e89e4204ae6c9ab73fa5834ddcd8240",
    "title": "琴久不作客问其故戏为说偈",
    "authorName": "杨冠卿",
    "authorId": "2e89e4204ae6c9ab18426034d1457b72",
    "dynasty": "宋",
    "content": [
      "昭琴不鼓任亏成，泽畔行吟且独醒。",
      "自信荣枯本同辙，谁云得丧有殊形。",
      "古今几见桑田变，日月常循昼夜经。",
      "去去来来只如此，风前别调不须听。"
    ]
  },
  {
    "id": "2e89e4204ae73e57586b4c87a7b73ec0",
    "title": "立秋",
    "authorName": "刘翰",
    "authorId": "2e89e4204ae73e57d1457b72d1457b72",
    "dynasty": "宋",
    "appreciation": "这首诗写诗人在夏秋季节交替时的细致入微的感受。仿佛立秋一到，大自然就换下了一副容颜，人们的生活也发生了显著的变化。时令感极强，全诗的境况，紧扣题意，构思很巧妙。\n此诗精神全在一个“寻”字。写一种朦朦胧胧，惆怅无奈的情态。\n首句写傍晚时景色的变化。起初小乌鸦还待在树枝上或屋檐上叫着，天黑了，乌鸦归巢了，就再也听不到乌鸦的叫声了。乌鸦有结群营巢的特点，所以傍晚时，乌鸦的叫声还是比较多的。老乌鸦不太喜欢叫，叫起来声音也粗砺，比较难听。而乳鸦比较喜欢叫，声音也柔和些，不是很难听。傍晚时玉屏上的字画还能看得比较清楚，天黑了，玉屏上的字画就看不见了，显得空空的了。当然，听不到乌鸦叫，看不见玉屏上的字画，于是屋内也就显得安静空旷了。\n次句写诗人躺在床上用扇子扇风时的感受，夏天扇风，觉得不是很凉快，因为空气的温度比较高。立秋扇风，觉得分外凉爽，因为秋天到来了，空气的温度也低了些。“新凉”中的“新”字写出了这种变化。当然这种感觉上的质变，也有心理因素在起作用。\n三句写夜里秋风由劲吹到停止的过程。起初还听到秋风吹动草木发出呜呜的声音，起床后一点声音都听不到了。起床寻觅秋声，说明诗人对秋天的到来十分关注。\n末句写在明亮的月色中，见到台阶上落满了梧桐叶，诗人终于清楚地见到了秋天到来的足迹。因为秋高气爽，所以秋天的月亮特别明亮。因为梧桐是落叶乔木，叶子比较阔，所以让人觉得梧桐落叶比较早，比较显著。\n这首诗的最大特点是写出了夏秋之交自然界的变化。有的变化是显而易见的，如“满阶梧叶”，所谓“一叶落而知天下秋”。有的变化不是很显著，如首句通过声音能判断出是来自“乳鸦”，次句写立秋夜扇的风特别凉爽。这都反映出诗人对事物的变化特别敏感，对生活的观察与体验特别细致。",
    "content": [
      "乳鸦啼散玉屏空，一枕新凉一扇风。",
      "睡起秋声无觅处，满阶梧叶月明中。"
    ],
    "translation": "小乌鸦的鸣叫鸹耳，待乳鸦声散去时，只有玉色屏风空虚寂寞地立着。\n突然间起风了，秋风习习，顿觉枕边清新凉爽，就像有人在床边用绢扇在扇一样。\n睡眠中朦朦胧胧地听见外面秋风萧萧，可是醒来去找，却什么也找不到。\n只见落满台阶的梧桐叶，沐浴在朗朗的月光中。",
    "intro": "《立秋》是南宋诗人刘翰创作的一首七言绝句。这首诗写诗人在夏秋季节交替时的细致入微的感受，写了立秋一到，大自然和人们的生活发生了的变化。全诗的境况，紧扣题意，构思巧妙。",
    "annotation": [
      "立秋：农历二十四节气之一，中国通常将立秋视为秋季的开始。",
      "乳鸦：幼小的乌鸦。",
      "啼散：啼叫着飞散了。",
      "玉屏空：指屋子显得空寂。玉屏，精致的屏风。",
      "秋声：秋天西风吹得树木萧瑟作响的声音。",
      "无觅处：无处可寻。",
      "“满阶梧叶月明中”句：满台阶的梧桐叶。据说在立秋的时节，梧桐的叶子最先凋落。"
    ]
  },
  {
    "id": "2e89e4204ae73e5713c98129a5c729fb",
    "title": "春晚呈范石湖",
    "authorName": "刘翰",
    "authorId": "2e89e4204ae73e57d1457b72d1457b72",
    "dynasty": "宋",
    "content": [
      "风日萧萧两鬓华，倦寻银笔赋馀霞。",
      "五更枕上无情雨，三月风前薄命花。",
      "春困有时因病酒，客怀何日不思家。",
      "年来事事心情懒，惟有归耕策最嘉。"
    ]
  },
  {
    "id": "2e89e4204ae73e579b1634ad8b4138e9",
    "title": "春日",
    "authorName": "刘翰",
    "authorId": "2e89e4204ae73e57d1457b72d1457b72",
    "dynasty": "宋",
    "content": [
      "沉沉芳酌动金波，笑引疏梅泛玉荷。",
      "几度天寒归雁少，一番风雨落花多。",
      "功名好在知心懒，富贵重来奈老何。",
      "乌鹊数声传喜语，梁间燕子亦能歌。"
    ]
  },
  {
    "id": "2e89e4204ae73e57ba44e89010e81dc8",
    "title": "小宴",
    "authorName": "刘翰",
    "authorId": "2e89e4204ae73e57d1457b72d1457b72",
    "dynasty": "宋",
    "content": [
      "一曲歌云劝玉觞，归来斜月恰侵床。",
      "小窗细嚼梅花蕊，吐出新诗字字香。"
    ]
  },
  {
    "id": "2e89e4204ae73e57bb43fac1b0239df8",
    "title": "种梅",
    "authorName": "刘翰",
    "authorId": "2e89e4204ae73e57d1457b72d1457b72",
    "dynasty": "宋",
    "content": [
      "凄凉池馆欲栖鸦，采笔无心赋落霞。",
      "惆怅后庭风味薄，自锄明月种梅花。"
    ]
  },
  {
    "id": "2e89e4204ae73e574611e15452ff5ba2",
    "title": "渔父",
    "authorName": "刘翰",
    "authorId": "2e89e4204ae73e57d1457b72d1457b72",
    "dynasty": "宋",
    "content": [
      "轻舟一叶一轻篷，上有萧萧鹤发翁。",
      "昨夜不知何处宿，月明都在笛声中。"
    ]
  },
  {
    "id": "2e89e4204ae73e5728d3768bded59f8c",
    "title": "上元小亭",
    "authorName": "刘翰",
    "authorId": "2e89e4204ae73e57d1457b72d1457b72",
    "dynasty": "宋",
    "content": [
      "靖康诏令文章种，桐邑公侯国老家。",
      "种得人间桃李满，春风无地不开花。"
    ]
  },
  {
    "id": "2e89e4204ae73e5766bbab0478fa9f46",
    "title": "石头城",
    "authorName": "刘翰",
    "authorId": "2e89e4204ae73e57d1457b72d1457b72",
    "dynasty": "宋",
    "content": [
      "离离芳草满吴宫，绿到台城旧苑东。",
      "一夜空江烟水冷，石头明月雁声中。"
    ]
  },
  {
    "id": "2e89e4204ae73e576b0e4c2674b6c4e4",
    "title": "天上月",
    "authorName": "刘翰",
    "authorId": "2e89e4204ae73e57d1457b72d1457b72",
    "dynasty": "宋",
    "content": [
      "春冰一片净无瑕，万里清光遍海涯。",
      "欲与常娥移桂树，月中先合种梅花。"
    ]
  },
  {
    "id": "2e89e4204ae73e572a124eb9a85b4202",
    "title": "客去",
    "authorName": "刘翰",
    "authorId": "2e89e4204ae73e57d1457b72d1457b72",
    "dynasty": "宋",
    "content": [
      "送客归来月满檐，梅花微笑隔疏帘。",
      "酒醒今夜银屏冷，沉水薰炉旋旋添。"
    ]
  },
  {
    "id": "2e89e4204ae73e571f8ca26506e6243b",
    "title": "哀友人",
    "authorName": "刘翰",
    "authorId": "2e89e4204ae73e57d1457b72d1457b72",
    "dynasty": "宋",
    "content": [
      "案成歌舞小春娇，何事君随草木雕。",
      "从此巴江江上月，有人和泪独吹箫。"
    ]
  },
  {
    "id": "2e89e4204ae73e575c939174fdb8308f",
    "title": "闻笛",
    "authorName": "刘翰",
    "authorId": "2e89e4204ae73e57d1457b72d1457b72",
    "dynasty": "宋",
    "content": [
      "谁将玉笛按凉州，吹彻春风不下楼。",
      "若道声声都是恨，不知消得几多愁。"
    ]
  },
  {
    "id": "2e89e4204ae73e570adebf5e11923498",
    "title": "小亭",
    "authorName": "刘翰",
    "authorId": "2e89e4204ae73e57d1457b72d1457b72",
    "dynasty": "宋",
    "content": [
      "芳草萋萋怨未归，西池残梦要题诗。",
      "绿窗昨夜东风小，开遍梅花第几枝。"
    ]
  },
  {
    "id": "2e89e4204ae73e57f7c77e0876e9cd7a",
    "title": "题飞云阁",
    "authorName": "刘翰",
    "authorId": "2e89e4204ae73e57d1457b72d1457b72",
    "dynasty": "宋",
    "content": [
      "一笑归来春尚寒，小梅飘尽雪初残。",
      "迟迟更待梨花月，醉倚飞云十二栏。"
    ]
  },
  {
    "id": "2e89e4204ae73e570e8f71d37f04b942",
    "title": "翠屏曲",
    "authorName": "刘翰",
    "authorId": "2e89e4204ae73e57d1457b72d1457b72",
    "dynasty": "宋",
    "content": [
      "小亭帘幕垂阴阴，梅香入枕春生屏。",
      "西窗月落翠被冷，鸟声残梦东风醒。",
      "三年不唤清溪渡，梦里瀼西春水路。",
      "江头女儿双翠眉，能唱刘郎芳草句。"
    ]
  },
  {
    "id": "2e89e4204ae73e5760bc1a32b028b940",
    "title": "余久客都城秋风思归作楚语和吴郎采菱叩舷之音",
    "authorName": "刘翰",
    "authorId": "2e89e4204ae73e57d1457b72d1457b72",
    "dynasty": "宋",
    "content": [
      "秋风兮凄凄，山中兮桂枝。弹余冠兮尘堕，芳草绿兮未归。",
      "家遥遥兮辞楚荆，伤去国兮重登临。扶长剑兮增慨，复鸣铗兮成音。",
      "采中洲兮兰芷，望美人兮千里。我所思兮天一方，共明月兮隔秋水。"
    ]
  },
  {
    "id": "2e89e4204ae73e57b84eb52b14483a9a",
    "title": "红窗怨",
    "authorName": "刘翰",
    "authorId": "2e89e4204ae73e57d1457b72d1457b72",
    "dynasty": "宋",
    "content": [
      "啼莺唤起纱窗梦，红日满帘花影弄。",
      "翠屏香字冷薰炉，罗衣叠损金泥凤。",
      "去年君去燕归时，今日燕来君未归。",
      "欲把相思挑锦字，夜寒懒上鸳鸯机。",
      "起来翠袖香罗薄，东风满地桃花落。"
    ]
  },
  {
    "id": "2e89e4204ae73e577ec3e82540af0aea",
    "title": "鸿门宴",
    "authorName": "刘翰",
    "authorId": "2e89e4204ae73e57d1457b72d1457b72",
    "dynasty": "宋",
    "content": [
      "江东遥遥八千骑，大战小战七十二。",
      "刘郎晓鞭天马来，踧踏长安开帝里。",
      "子婴已降隆准公，君王置酒鸿门东。",
      "张良已去玉斗碎，三月火照咸阳红。",
      "绣衣归来日将夜，可惜雄心天不借。",
      "当时已失范增谋，尚引长戈到垓下。",
      "刁斗乍急营垒惊，夜深旗尾秋风横。",
      "玉帐佳人不成梦，月明四面闻歌声。",
      "拔剑相看泪如雨，我作楚歌君楚舞。",
      "明朝宝马一声嘶，江北江东皆汉土。"
    ]
  },
  {
    "id": "2e89e4204ae73e57d5392605d6566871",
    "title": "玉斗歌",
    "authorName": "刘翰",
    "authorId": "2e89e4204ae73e57d1457b72d1457b72",
    "dynasty": "宋",
    "content": [
      "汉兵咸阳未休舍，楚王长歌到戏下。项伯夜入张良营，沛公仓皇出城谢。",
      "自言戮力共攻秦，不意入关成此勋。闭关籍民备他盗，尽封府库待将军。",
      "项庄拔剑项伯起，汉楚兴亡在今尔。鸿门壮士斩关来，慷慨一卮谁惧死。",
      "君不见秦亡鹿走骊山倾，四方尽起诸侯兵。龙颜隆准泗上长，天之所授谁能争。",
      "英雄肯落他人手，独遣谋臣谈辩口。君王间道却归来，满地秋声鸣玉斗。"
    ]
  },
  {
    "id": "2e89e4204ae73e57849ff359b87b0369",
    "title": "吴门行",
    "authorName": "刘翰",
    "authorId": "2e89e4204ae73e57d1457b72d1457b72",
    "dynasty": "宋",
    "content": [
      "吴歌婉婉清如水，西风晓自阊门起。",
      "双桡艇子采菱来，翠荇绿滨香十里。",
      "芙蓉影落已知秋，溅湿罗衣眉黛愁。",
      "回声荡桨入门去，明月家家秋水流。"
    ]
  },
  {
    "id": "2e89e4204ae73e572a16e5d81cc646e9",
    "title": "江南曲",
    "authorName": "刘翰",
    "authorId": "2e89e4204ae73e57d1457b72d1457b72",
    "dynasty": "宋",
    "content": [
      "我家江南同野老，自纺落毛采蘋藻。",
      "清风满袖读离骚，半亩幽畦种香草。",
      "门前流水鸣溅溅，日暮归来自刺船。",
      "遥山数叠作媚妩，落日断霞明晚川。",
      "雨馀汀草涨新绿，红衣湿尽鸳鸯浴。",
      "采莲女儿何处来，唱我春风湖上曲。",
      "瓮头酒熟方新篘，白鱼如银初上钩。",
      "呼儿洗杓醉明月，酒酣更作商声讴。"
    ]
  },
  {
    "id": "2e89e4204aed27313c1606c3589e8c91",
    "title": "游东观",
    "authorName": "吕愿中",
    "authorId": "2e89e4204aed2731d1457b72d1457b72",
    "dynasty": "宋",
    "content": [
      "郊原同按辔，杖屦陟青冥。",
      "山色混林樾，溪光照斗星。",
      "螺峰高插戟，兔径曲穿庭。",
      "□□一声远，千岩特地青。"
    ]
  },
  {
    "id": "2e89e4204aed27318ee92f20f5592853",
    "title": "访颜氏读书岩",
    "authorName": "吕愿中",
    "authorId": "2e89e4204aed2731d1457b72d1457b72",
    "dynasty": "宋",
    "content": [
      "洞口微云恣卷舒，石岩相对一蘧庐。",
      "赋才晋宋多夷旷，好景古今难贮储。",
      "茗碗已惊浮雪浪，斋厨俄听响鲸鱼。",
      "子云识字终何用，且读人间未见书。"
    ]
  },
  {
    "id": "2e89e4204aed2731719e4b5197e37f74",
    "title": "假守吕叔恭游中隐岩无名洞坐客鄱阳朱国辅云此洞未有名因公而题欲名曰吕公岩予未敢披襟而刘子思陈朝彦皆曰甚当戏书五十六字镵于石壁间绍兴甲戌季春七日",
    "authorName": "吕愿中",
    "authorId": "2e89e4204aed2731d1457b72d1457b72",
    "dynasty": "宋",
    "content": [
      "护田绿水转山樊，滴翠群峰列巨杉。",
      "洞外僧蓝侵斗汉，涧边人迹隔仙凡。",
      "深深云谷春常在，寂寂松扉夜不缄。",
      "此处得名爰自我，要须题作吕公岩。"
    ]
  },
  {
    "id": "2e89e4204aed27315864e90d3d22c331",
    "title": "郡守吕叔恭以甲戌季春七日游中隐岩山水膏肓之兴未已后两日再拉机宜刘子思监州朱国辅经属陈朝彦同至新洞所见愈奇真所谓倒餐甘蔗聊书五十六字",
    "authorName": "吕愿中",
    "authorId": "2e89e4204aed2731d1457b72d1457b72",
    "dynasty": "宋",
    "content": [
      "爽垲虚明小洞天，巉岩垂乳类锋铦。",
      "薰风习习来三面，夏雨萧萧欠一檐。",
      "指顾群山劳应接，徘徊归骑纵观瞻。",
      "门前绿水泓澄净，底处应须是谷帘。"
    ]
  },
  {
    "id": "2e89e4204aed2731fcf28a17f22b4b4f",
    "title": "北牖洞",
    "authorName": "吕愿中",
    "authorId": "2e89e4204aed2731d1457b72d1457b72",
    "dynasty": "宋",
    "content": [
      "南窗聊寄傲，北牖有凉风。",
      "岩洞幽深处，结茅容老翁。"
    ]
  },
  {
    "id": "2e89e4204aed2731155f2316d5d6da13",
    "title": "半汤泉",
    "authorName": "吕愿中",
    "authorId": "2e89e4204aed2731d1457b72d1457b72",
    "dynasty": "宋",
    "content": [
      "郡境水多沸，陈村泉类汤。",
      "人情尚冰炭，地脉亦炎凉。"
    ]
  },
  {
    "id": "2e89e4204aed27316bb07d61137d97dc",
    "title": "嘉莲洞",
    "authorName": "吕愿中",
    "authorId": "2e89e4204aed2731d1457b72d1457b72",
    "dynasty": "宋",
    "content": [
      "幂幂烟云锁洞关，旁开六户类连环。",
      "芙蓉未是仙家瑞，更约同登太华山。"
    ]
  },
  {
    "id": "2e89e4204aed2731bec7dced031fdfcf",
    "title": "朝阳洞",
    "authorName": "吕愿中",
    "authorId": "2e89e4204aed2731d1457b72d1457b72",
    "dynasty": "宋",
    "content": [
      "半世观山鬓已皤，欲求钓艇老渔蓑。",
      "杖藜又过烟霞洞，闻说当年烂斧柯。"
    ]
  },
  {
    "id": "2e89e4204aed2731210d239aecd7c84b",
    "title": "白雀洞",
    "authorName": "吕愿中",
    "authorId": "2e89e4204aed2731d1457b72d1457b72",
    "dynasty": "宋",
    "content": [
      "洞中石燕可长生，白雀何因浪得名。",
      "无限好山难买得，世间奚用孔方兄。"
    ]
  },
  {
    "id": "2e89e4204aed2731d420d73421ea5959",
    "title": "夕阳洞",
    "authorName": "吕愿中",
    "authorId": "2e89e4204aed2731d1457b72d1457b72",
    "dynasty": "宋",
    "content": [
      "怪底浮屠不宿桑，直搜岩窦意徜徉。",
      "洞中日月未尝老，何事仙家有夕阳。"
    ]
  },
  {
    "id": "2e89e4204aed2731346f7f00bcdee83f",
    "title": "南华洞",
    "authorName": "吕愿中",
    "authorId": "2e89e4204aed2731d1457b72d1457b72",
    "dynasty": "宋",
    "content": [
      "乱崖深峭水淙幽，六夏来游俨似秋。",
      "安得蘧蘧一觉梦，倚岩栩栩访庄周。"
    ]
  },
  {
    "id": "2e89e4204aed27318b6698b31ae61398",
    "title": "假守睢阳吕愿中叔恭机宜祥符刘襄子思通守鄱阳朱良弼国辅经属建安陈廷杰朝彦因祈晴乘兴游中隐岩留题以记胜游",
    "authorName": "吕愿中",
    "authorId": "2e89e4204aed2731d1457b72d1457b72",
    "dynasty": "宋",
    "content": [
      "坎止流行但信缘，峤南风景异山川。",
      "偶因乘兴穿山腹，始悟壶中别有天。"
    ]
  },
  {
    "id": "2e89e4204aed2731e1a4bbf1cb7f9164",
    "title": "刘仙岩",
    "authorName": "吕愿中",
    "authorId": "2e89e4204aed2731d1457b72d1457b72",
    "dynasty": "宋",
    "content": [
      "平明小队出郊墟，尽日登临据隼旟。",
      "闻道仙人尸解去，尚应犹学世间书。"
    ]
  },
  {
    "id": "2e89e4204aed2731dbcdc52d31da3152",
    "title": "题元岩",
    "authorName": "吕愿中",
    "authorId": "2e89e4204aed2731d1457b72d1457b72",
    "dynasty": "宋",
    "content": [
      "崒嵂倚空蹲怪石，轮囷夹道卧长松。",
      "白龙应已冲天去，岩窦岿然有故踪。"
    ]
  },
  {
    "id": "2e89e4204aed2731c4f63fbf8efd551e",
    "title": "华景洞",
    "authorName": "吕愿中",
    "authorId": "2e89e4204aed2731d1457b72d1457b72",
    "dynasty": "宋",
    "content": [
      "斯洞名华景，累累乳石悬。",
      "虚崖疑月窟，绝顶瞰江湍。",
      "岩底金仙寺，峰头玉井莲。",
      "地形居众外，气象伟无前。",
      "徙杖观初日，归舆触暝烟。",
      "蔽林排翠幄，封径簇花钿。",
      "爽致资清赏，镌题记昔年。",
      "猿啼声应谷，云破月侵筵。",
      "策蹇追华驷，鸣髇指坠鸢。",
      "谁人能画此，为倩老龙眠。"
    ]
  },
  {
    "id": "2e89e4204aed27316cd6b318cdc40656",
    "title": "环珠洞",
    "authorName": "吕愿中",
    "authorId": "2e89e4204aed2731d1457b72d1457b72",
    "dynasty": "宋",
    "content": [
      "朝野乐升平，园林穷胜讨。",
      "快雨洗尘埃，秋山净如扫。",
      "游鱼聚江湾，饥乌集木杪。",
      "群芳郁峥嵘，一水翠缭绕。",
      "云头苍狗变，龙蛇乱夭矫。",
      "岩洞真奇崛，造物逞天巧。",
      "近在堂奥间，超然类三岛。",
      "暂舍簿书忙，何时脱纷扰。",
      "静听黄鹂鸣，一声还复悄。",
      "纚维去咫尺，涉步即幽窈。",
      "新岸暗苍苔，乔木蔽萝茑。",
      "山腹有遗祠，隐然见华表。",
      "笋舆访崇台，空旷游遐眺。",
      "八桂困樵苏，叹息心为愀。",
      "任侯三蜀秀，冰壶湛春晓。",
      "有药驻朱颜，可以长不老。",
      "雄篇顷刻成，举座悉称好。",
      "戛玉副鸣球，士夫善传道。",
      "五岭类观东，一览众山小。",
      "吕岩何兴废，事固有前兆。",
      "新诗刻翠珉，异日可稽考。",
      "玩珠纪胜游，聊复醉清醥。"
    ]
  },
  {
    "id": "2e89e4204aee84914e8c5397dd3edf40",
    "title": "舟次南华寺",
    "authorName": "李乔木",
    "authorId": "2e89e4204aee8491d1457b72d1457b72",
    "dynasty": "宋",
    "content": [
      "衣钵相传旧，菩提漫尔栽。",
      "好山僧独占，冒暑我初来。",
      "野鸟迎人语，溪塘傍竹开。",
      "登临问因果，老衲笑相陪。"
    ]
  },
  {
    "id": "2e89e4204aee849185478350b6df34f0",
    "title": "平黎锡宴",
    "authorName": "李乔木",
    "authorId": "2e89e4204aee8491d1457b72d1457b72",
    "dynasty": "宋",
    "content": [
      "圣主当年重武文，柳营韬略孰同群。",
      "名播中外扬三殿，威遏鲸鲵震六军。",
      "宴锡九重恩浩荡，醉酣三爵坐氤氲。",
      "何人缓带当樽俎，彝鼎重看勒巨勋。"
    ]
  },
  {
    "id": "2e89e4204af0e1c0c2788c357be73c39",
    "title": "江渎泛舟和吴中复韵",
    "authorName": "雍方知",
    "authorId": "2e89e4204af0e1c0d1457b72d1457b72",
    "dynasty": "宋",
    "content": [
      "火老金柔尚伏藏，快风收雨送新凉。",
      "人随竹马来方盛，酒入莲筒特地香。",
      "春草与谁占梦句，白云空自颂觥觞。",
      "欲知此日公之乐，正喜西城息亢阳。"
    ]
  },
  {
    "id": "2e89e4204af6842012e29063b2871130",
    "title": "挽崔舍人",
    "authorName": "赵彦中",
    "authorId": "2e89e4204af68420d1457b72d1457b72",
    "dynasty": "宋",
    "content": [
      "直上青霄早，秋翎插健雕。",
      "心源九云梦，笔阵几嫖姚。",
      "视草含英凤，封章落贵貂。",
      "身前茂陵稿，及谒汉皇朝。"
    ]
  },
  {
    "id": "2e89e4204af6842012e29063bfd06ef4",
    "title": "挽崔舍人",
    "authorName": "赵彦中",
    "authorId": "2e89e4204af68420d1457b72d1457b72",
    "dynasty": "宋",
    "content": [
      "仙院分宵直，书庭接翼翔。",
      "情忘海夫臭，语借令君香。",
      "壮发犹藏葆，生刍已奠觞。",
      "修文平日事，地下亦为郎。"
    ]
  },
  {
    "id": "2e89e4204b18b544e44335ba486247bd",
    "title": "仙鹤楼",
    "authorName": "赵泽",
    "authorId": "2e89e4204b18b544d1457b72d1457b72",
    "dynasty": "宋",
    "content": [
      "嘉陵天虹饮东海，西溪玉带萦南山。",
      "诸峰四面罗髻鬟，周遭百里如一环。",
      "炊烟万灶斜阳里，繁弦脆管东风起。"
    ]
  },
  {
    "id": "2e89e4204b20a3926b8d7161365e86c0",
    "title": "妾薄命",
    "authorName": "左瀛",
    "authorId": "2e89e4204b20a392d1457b72d1457b72",
    "dynasty": "宋",
    "content": [
      "妾貌微微改，君恩渐渐疏。",
      "本期为匹鸟，深恐作前鱼。",
      "却月无心画，香云信手梳。",
      "佳人多薄命，不必重欷歔。"
    ]
  },
  {
    "id": "2e89e4204b2e293b9b23804b34782a28",
    "title": "同庆府",
    "authorName": "鲁百能",
    "authorId": "2e89e4204b2e293bd1457b72d1457b72",
    "dynasty": "宋",
    "content": [
      "山占仇池地，江分白马氐。",
      "潭深龙自蛰，亭迥凤曾栖。"
    ]
  },
  {
    "id": "2e89e4204b2e293b079c5e4583040030",
    "title": "醉仙崖",
    "authorName": "鲁百能",
    "authorId": "2e89e4204b2e293bd1457b72d1457b72",
    "dynasty": "宋",
    "content": [
      "高倚青冥插酒星，山崖谁作醉仙形。",
      "从来天地为衾枕，应笑人间有独醒。"
    ]
  },
  {
    "id": "2e89e4204b31fadfc3c565b191fc1605",
    "title": "大涤洞留题",
    "authorName": "裴良杰",
    "authorId": "2e89e4204b31fadfd1457b72d1457b72",
    "dynasty": "宋",
    "content": [
      "杖屦乘闲历众山，俄惊凡迹到仙坛。",
      "清潨漱玉一川媚，瑞气浮空两洞寒。",
      "风入乔松琴弄操，烟笼远岫灶烧丹。",
      "我今聊此凝双眼，陡觉壶中世界宽。"
    ]
  },
  {
    "id": "2e89e4204b31fadfc3c565b10cda8ad4",
    "title": "大涤洞留题",
    "authorName": "裴良杰",
    "authorId": "2e89e4204b31fadfd1457b72d1457b72",
    "dynasty": "宋",
    "content": [
      "鸠杖先生旨趣深，探直搜隐事幽寻。",
      "顶头有眼谁能识，心鉴无尘物莫侵。",
      "洞里烟霞人不老，水边花木自成阴。",
      "乞师金鼎丹炉火，为慰平生觉道心。"
    ]
  },
  {
    "id": "2e89e4204b31fadf2d741043b60e129c",
    "title": "游虎丘",
    "authorName": "裴良杰",
    "authorId": "2e89e4204b31fadfd1457b72d1457b72",
    "dynasty": "宋",
    "content": [
      "顾我江湖旧壮怀，家林终是事尘埃。",
      "登临直到秋方好，行乐只因山远来。",
      "剑石池边须笑适，花亭月下约徘徊。",
      "自惭俗驾非名胜，窃恐山灵为勒回。"
    ]
  },
  {
    "id": "2e89e4204b3809548258f835b578578b",
    "title": "诗二首",
    "authorName": "种师道",
    "authorId": "2e89e4204b380954456ac9b0ffeed84c",
    "dynasty": "宋",
    "content": [
      "外塞胡儿里党臣，勾连数众赴京城。",
      "团团阔阔孤平寨，不识皇家王气星。"
    ]
  },
  {
    "id": "2e89e4204b3809548258f835585a8b83",
    "title": "诗二首",
    "authorName": "种师道",
    "authorId": "2e89e4204b380954456ac9b0ffeed84c",
    "dynasty": "宋",
    "content": [
      "飞蛾视火残生灭，燕逐群鹰命不存。",
      "从今一扫胡兵尽，万年不敢正南行。"
    ]
  },
  {
    "id": "2e89e4204b3e5d1e4f4480ce7dd4bc72",
    "title": "白鹭",
    "authorName": "曾安强",
    "authorId": "2e89e4204b3e5d1ed1457b72d1457b72",
    "dynasty": "宋",
    "content": [
      "其外殊洁白，俯风临清流。",
      "其中乃贪秽，尽日鱼虾求。"
    ]
  },
  {
    "id": "2e89e4204b4c04b69b3affeecac18e7c",
    "title": "睢阳五老图诗",
    "authorName": "毕世长",
    "authorId": "2e89e4204b4c04b61ce927f8e559c705",
    "dynasty": "宋",
    "content": [
      "非才最忝预高年，分务由来近挂冠。",
      "敢造钜贤论轨躅，幸依都府得盘桓。",
      "篇章捧和惭风雅，眷待优隆荷岁寒。",
      "傥许衰容参盛列，愿凭绘事永传看。"
    ]
  },
  {
    "id": "2e89e4204b4e7dd0af0b8fdcd42f8814",
    "title": "蛇首岩",
    "authorName": "求仲弓",
    "authorId": "2e89e4204b4e7dd0d1457b72d1457b72",
    "dynasty": "宋",
    "content": [
      "石如蛇首隐林端，未得风雷且蛰蟠。",
      "俗眼莫嫌无变化，待生头角始堪观。"
    ]
  },
  {
    "id": "2e89e4204b4e7dd0e259cf353b4083d4",
    "title": "灵龟潭",
    "authorName": "求仲弓",
    "authorId": "2e89e4204b4e7dd0d1457b72d1457b72",
    "dynasty": "宋",
    "content": [
      "江湖虽阔多罾网，幽涧清虚且勉旃。",
      "待我功成买双鹤，归来伴汝一千年。"
    ]
  },
  {
    "id": "2e89e4204b568626831cd01058922cf1",
    "title": "王官瀑布",
    "authorName": "雷临",
    "authorId": "2e89e4204b568626d1457b72d1457b72",
    "dynasty": "宋",
    "content": [
      "区区奔走漫华颠，一别王官十四年。",
      "绿玉峡中喷白玉，溉田浇竹满平川。"
    ]
  },
  {
    "id": "2e89e4204b68b53931493abc750cef96",
    "title": "赠吕居仁",
    "authorName": "曾续",
    "authorId": "2e89e4204b68b539d1457b72d1457b72",
    "dynasty": "宋",
    "content": [
      "吕家三相盛天朝，流泽于今有凤毛。",
      "世业中微谁料理，却收才具入风骚。"
    ]
  },
  {
    "id": "2e89e4204b703e2d1c2bc64389caeac4",
    "title": "定林寺",
    "authorName": "周燔",
    "authorId": "2e89e4204b703e2dd1457b72d1457b72",
    "dynasty": "宋",
    "content": [
      "定岩坐听松声好，德水行穿竹影斜。",
      "无限世间幽绝处，天工分付与僧家。"
    ]
  },
  {
    "id": "2e89e4204b7e9bae360dd0bcfee2394a",
    "title": "绍兴丁巳二月三十日同晏元老冯应礼罗君瑞游龙多山访飞仙遗迹以两诗书事",
    "authorName": "何麒",
    "authorId": "2e89e4204b7e9baed1457b72d1457b72",
    "dynasty": "宋",
    "content": [
      "世路聱牙赤水过，故升天险问龙多。",
      "书中旧识唐公昉，图里又闻冯盖罗。",
      "绛阙岧岧双鹤下，青空杳杳八鸾歌。",
      "一篇跳出孙樵语，未应虚皇玉字科。"
    ]
  },
  {
    "id": "2e89e4204b7e9bae360dd0bc432edebb",
    "title": "绍兴丁巳二月三十日同晏元老冯应礼罗君瑞游龙多山访飞仙遗迹以两诗书事",
    "authorName": "何麒",
    "authorId": "2e89e4204b7e9baed1457b72d1457b72",
    "dynasty": "宋",
    "content": [
      "丁令梅仙梁市客，穿云随我上虚无。",
      "携持赖有竹都尉，偃蹇更逢松大夫。",
      "山积五仓窥石□，霞拖九芒觅丹炉。",
      "圣泉闻说经汤旱，中有龙蟠不用雩。"
    ]
  },
  {
    "id": "2e89e4204b7e9baeff0d09abb8afcb68",
    "title": "南楼",
    "authorName": "何麒",
    "authorId": "2e89e4204b7e9baed1457b72d1457b72",
    "dynasty": "宋",
    "content": [
      "武昌形势凤凰边，万里长江落槛前。",
      "笑杀元规乱天下，南楼何藉此人传。"
    ]
  },
  {
    "id": "2e89e4204b7e9baef2d3954c2f74871d",
    "title": "岩下观瀑旦晚异状子文有诗辄次其韵",
    "authorName": "何麒",
    "authorId": "2e89e4204b7e9baed1457b72d1457b72",
    "dynasty": "宋",
    "content": [
      "瀑色清明气犹雄，非烟非云非白虹。",
      "兜罗绵光秀罘罳，琉璃□影摇帘栊。",
      "风吹银潢洒苍壁，日照玉柱擎青空。",
      "谁言物象要有尽，我觉端倪殊不穷。",
      "思涌回翔掀舞时，句在缥缈空蒙中。",
      "更将七字写亭午，倚天长剑拖芒锋。"
    ]
  },
  {
    "id": "2e89e4204b7e9bae51ce18a99937e0e3",
    "title": "题阳华岩",
    "authorName": "何麒",
    "authorId": "2e89e4204b7e9baed1457b72d1457b72",
    "dynasty": "宋",
    "content": [
      "名山固多岩，兹岩擅天下。",
      "屋大享千人，谷深量万马。",
      "谽谺通一水，旁午飞桥跨。",
      "石砾巧雕锼，松篁森绘画。",
      "古人栖遁处，文字犹凭藉。",
      "语妙元次山，名高陶别驾。",
      "瞿君三体篆，殆可斯翁亚。",
      "却后累百年，吾人来叹吒。",
      "伊予丘壑姿，嗜好若天假。",
      "终焉卜真隐，学道冀陶冶。",
      "丹成生羽翼，召节青童把。",
      "挥手挹霞芒，竦身朝帝者。"
    ]
  },
  {
    "id": "2e89e4204b7e9bae47f946a720319c42",
    "title": "题师子岩",
    "authorName": "何麒",
    "authorId": "2e89e4204b7e9baed1457b72d1457b72",
    "dynasty": "宋",
    "content": [
      "旦为阳华游，轩豁谐素志。",
      "那知此嵌岩，近在回翔地。",
      "石如狻猊状，蹲伏呀可畏。",
      "虽无颦呻威，尚使百兽避。",
      "漫郎嗜泉石，足迹靡不至。",
      "是岩端见遗，定自求其备。",
      "澹岩冠湘中，瑰玮传万耳。",
      "此郎靳一言，亦以山无水。",
      "骨多欠膋血，草木咸枯悴。",
      "其谁喜冥搜，韵语发天秘。",
      "石门何晃荡，坐久三叹喟。",
      "径欲挽银潢，淙淙满人意。"
    ]
  },
  {
    "id": "2e89e4204b8671ef8418817b6c000aba",
    "title": "元明观邹希衍丹室",
    "authorName": "都颉",
    "authorId": "2e89e4204b8671efd1457b72d1457b72",
    "dynasty": "宋",
    "content": [
      "嘉树团团蔽紫烟，黄冠师作地行仙。",
      "留形住室真馀事，鍊气精思本自然。",
      "鹤警乔松常见月，龟藏浮叶不知年。",
      "坐中应到诸天上，曾侍玉皇香案前。"
    ]
  },
  {
    "id": "2e89e4204b9952e09955143eaab799c5",
    "title": "纪梦",
    "authorName": "苏随",
    "authorId": "2e89e4204b9952e0d1457b72d1457b72",
    "dynasty": "宋",
    "content": [
      "梦乘鸾鹤到仙家，侍女风流魏月华。",
      "琥珀盏斟千岁酒，琉璃瓶种四时花。",
      "金函藏箓文刊玉，石壁题名篆点沙。",
      "一枕北窗初睡觉，日移门外柳阴斜。"
    ]
  },
  {
    "id": "2e89e4204baf7c6051ffc5f861e58036",
    "title": "次韵静师仁叟山居",
    "authorName": "叶椿",
    "authorId": "2e89e4204baf7c60d1457b72d1457b72",
    "dynasty": "宋",
    "content": [
      "生涯卜筑翠微深，门在烟萝路几寻。",
      "窃果白猿窥诵易，栖松黄鹤听调琴。",
      "泉声漱石丁东玉，竹影摇风琐碎金。",
      "雨霁乘闲种瑶草，和云斸破古松阴。"
    ]
  },
  {
    "id": "2e89e4204baf7c6051ffc5f8a5b2b344",
    "title": "次韵静师仁叟山居",
    "authorName": "叶椿",
    "authorId": "2e89e4204baf7c60d1457b72d1457b72",
    "dynasty": "宋",
    "content": [
      "雪磴苔深人到稀，养成疏懒类顽痴。",
      "半阴寒绿雨晴日，满地落红春尽时。",
      "天籁入松疑鼓瑟，怨禽啼月认吹篪。",
      "新篁绕舍绿阴合，静对清流好赋诗。"
    ]
  },
  {
    "id": "2e89e4204baf7c60f8fc726ae4a7d7d4",
    "title": "次韵王翔仲同游山寺",
    "authorName": "叶椿",
    "authorId": "2e89e4204baf7c60d1457b72d1457b72",
    "dynasty": "宋",
    "content": [
      "偶穿谢屐邀东阳，踏破烟霞到上方。",
      "远水波平缣素展，遥山雪尽画图张。",
      "旋生蕙叶沿幽涧，未有花枝出矮墙。",
      "冉冉翠眉舒弱柳，盈盈青眼缀条桑。",
      "云庵共访霜眉老，瓦鼎初然柏子香。",
      "书史满前真脱洒，轩窗无处不清凉。",
      "南枝玉蕾标容瘦，北苑云凝气味长。",
      "涤砚探题皆白雪，调琴奏曲尽清商。",
      "三分春色行将半，一月人生笑上常。",
      "莫羡蒿藜承雨露，自矜松柏耐冰霜。",
      "利途波浪从教险，人世荣枯未可量。",
      "且趁良辰恣行乐，时来衡陋自生光。"
    ]
  },
  {
    "id": "2e89e4204bb9b8dba7d14fd3249cecd6",
    "title": "鼎湖",
    "authorName": "朱藻",
    "authorId": "2e89e4204bb9b8dbd1457b72d1457b72",
    "dynasty": "宋",
    "content": [
      "孤峰独立耸巑岏，辙迹苔封晕未干。",
      "秀拔山川清气上，直冲星斗夜光寒。",
      "东南拟作擎天柱，今古称为压地盘。",
      "上有鼎湖风雨隔，宝莲吹下碧云端。"
    ]
  },
  {
    "id": "2e89e4204bbd2da572f689725d306a51",
    "title": "刘仙岩和曹辅韵",
    "authorName": "梁子美",
    "authorId": "2e89e4204bbd2da5d1457b72d1457b72",
    "dynasty": "宋",
    "content": [
      "神仙灵异古今传，穷理修真本自然。",
      "遗址宛存疑谷口，苍崖乔木耸青天。"
    ]
  },
  {
    "id": "2e89e4204bc5ab0783afe1db29792053",
    "title": "赋得同江华令贯之黄兄游阳华岩一篇",
    "authorName": "练潜夫",
    "authorId": "2e89e4204bc5ab07d1457b72d1457b72",
    "dynasty": "宋",
    "content": [
      "万里苍山麓，阳华古洞天。",
      "晨光迎海日，昼暝入溪烟。",
      "穴窾蛟龙蛰，峰巉鬼魅镌。",
      "初筵堂半辟，末势霤孤穿。",
      "玉乳垂虚窦，金沙引漫泉。",
      "栏危浮绝壁，庋迥跨遥川。",
      "隐约烧丹灶，横斜种玉田。",
      "刿桐鱼烛烛，挝石鼓鼘鼘。",
      "翠羽岩蕉静，玄幢石桂圆。",
      "扪穹藤黝纠，衬步草茵绵。",
      "暂止苏门啸，来因叶县仙。",
      "篮舆收弱屐，桂楫荡轻舷。",
      "胜赏平生兴，寻幽最可怜。",
      "奇游陵宇宙，班坐馥兰荃。",
      "谷鸟酤新酿，松风韵古弦。",
      "只应销永昼，何用蠹尘编。",
      "蒋赋初无得，元铭久更妍。",
      "留连资旷士，吟咏属高贤。",
      "尘土闲中厌，山林老更便。",
      "临分凉月白，回首正依然。"
    ]
  },
  {
    "id": "2e89e4204bc5ab07aae86d945e2a8be1",
    "title": "游层岩",
    "authorName": "练潜夫",
    "authorId": "2e89e4204bc5ab07d1457b72d1457b72",
    "dynasty": "宋",
    "content": [
      "朝寻白鹅山，夕次层岩曲。",
      "中虚谷窈窕，一水流其腹。",
      "澄渟注渊奫，冬夏不盈缩。",
      "初疑有神物，毛骨森戚促。",
      "魂惊不敢吐，发腻不敢沐。",
      "跨梁怛临深，矧敢濯余足。",
      "闻昔宅秘怪，蒙鸿状河渎。",
      "黄昏嘷猩鼯，正昼飞蝙蝠。",
      "豚肩走巫觋，歌舞神所欲。",
      "寻幽到其趾，精爽戒托宿。",
      "张公熙宁初，曾是舒幽独。",
      "镌题百许字，焕烂夺人目。",
      "几呵护守严，百魅不敢触。",
      "往往风雨夜，啾啾鬼神哭。",
      "乃知正直士，所至即蒙福。",
      "往时元次山，今日蒋颖叔。",
      "或镵阳华铭，或刻舜祠录。",
      "与公成三人，万代仰高躅。",
      "因书岩石间，聊用美淇澳。"
    ]
  },
  {
    "id": "2e89e4204bc6071d21801b3cefedda8b",
    "title": "诗送士龙腹兄",
    "authorName": "李宗谔",
    "authorId": "2e89e4204bc6071deeb69a3c6b180037",
    "dynasty": "宋",
    "content": [
      "铜鱼四明守，竹马十年兄。",
      "掺袂河梁别，鸣桡泽国行。",
      "登楼知日近，傍海见潮生。",
      "郡政应多暇，新诗几首成。"
    ]
  },
  {
    "id": "2e89e4204bc6071d3144466216465e79",
    "title": "南朝",
    "authorName": "李宗谔",
    "authorId": "2e89e4204bc6071deeb69a3c6b180037",
    "dynasty": "宋",
    "content": [
      "仙华玉寿夜沉沉，三阁齐云复道深。",
      "平昔金铺空废苑，于今琼树有遗音。",
      "珠帘映寝方成梦，麝壁飘香未称心。",
      "惆怅雷塘都几日，吟魂醉魄已相寻。"
    ]
  },
  {
    "id": "2e89e4204bc6071d6f88efca7bc02c7c",
    "title": "代意",
    "authorName": "李宗谔",
    "authorId": "2e89e4204bc6071deeb69a3c6b180037",
    "dynasty": "宋",
    "content": [
      "雾鸾晓影忽参差，云雨阳台役梦思。",
      "自是胶弦无续日，不同圭月有圆时。",
      "洞房斗帐承新爱，河汉星桥隔后期。",
      "绮榭凝尘断消息，抒情空拟四愁诗。"
    ]
  },
  {
    "id": "2e89e4204bc6071d19f8a6f6bad45647",
    "title": "汉武",
    "authorName": "李宗谔",
    "authorId": "2e89e4204bc6071deeb69a3c6b180037",
    "dynasty": "宋",
    "content": [
      "建章宫阙郁岧峣，露掌修茎倚泬寥。",
      "平乐馆中观角抵，单于台上慑天骄。",
      "蓬莱望气沧波阔，太一祈年紫府遥。",
      "西母不来东朔去，茂陵松柏冷萧萧。"
    ]
  },
  {
    "id": "2e89e4204bc6071d8c44d60d4047de27",
    "title": "馆中新蝉",
    "authorName": "李宗谔",
    "authorId": "2e89e4204bc6071deeb69a3c6b180037",
    "dynasty": "宋",
    "content": [
      "雨过新声出苑墙，烟轻馀韵度回塘。",
      "短亭疏柳临官道，平野西风更夕阳。",
      "八斗陈思饶赋咏，二毛潘岳易悲凉。",
      "感时偏动骚人思，不问天涯与帝乡。"
    ]
  },
  {
    "id": "2e89e4204bc6071da1791eb306ea6e84",
    "title": "劝石集贤饮",
    "authorName": "李宗谔",
    "authorId": "2e89e4204bc6071deeb69a3c6b180037",
    "dynasty": "宋",
    "content": [
      "都门祖軷绮筵张，举白无由诉羽觞。",
      "石室紬书勤亦至，金貂换酒醉何妨。",
      "瓮间吏部宁须问，席上车公不可忘。",
      "应念朝来犹眊氉，解酲谁用蔗为浆。"
    ]
  },
  {
    "id": "2e89e4204bc6071d33ca624a6dba8be9",
    "title": "灯夕寄献内翰虢略公",
    "authorName": "李宗谔",
    "authorId": "2e89e4204bc6071deeb69a3c6b180037",
    "dynasty": "宋",
    "content": [
      "东城南陌尽游人，陌上香车起暗尘。",
      "历历星榆光夺昼，煌煌火树艳争春。",
      "章沟五鼓催行乐，卫尉千庐罢徼巡。",
      "应念鳌山方并宿，紫泥封后独频伸。"
    ]
  },
  {
    "id": "2e89e4204bc6071d470ecc99ca7bfb11",
    "title": "送何水部蒙出牧袁州",
    "authorName": "李宗谔",
    "authorId": "2e89e4204bc6071deeb69a3c6b180037",
    "dynasty": "宋",
    "content": [
      "三省郎曹素发垂，两朝频赐五时衣。",
      "一麾又守江城去，千骑方从泽国归。",
      "酾酒河梁秋草阔，卸舟湖岸暝烟微。",
      "宜阳郡客多才子，谁伴山公醉夕晖。"
    ]
  },
  {
    "id": "2e89e4204bc6071d1376e586ca0bcff6",
    "title": "绝句",
    "authorName": "李宗谔",
    "authorId": "2e89e4204bc6071deeb69a3c6b180037",
    "dynasty": "宋",
    "content": [
      "戴了宫花赋了诗，不容重睹赭黄衣。",
      "无聊独出金门去，恰似当年下第归。"
    ]
  },
  {
    "id": "2e89e4204bc6071d27f90eaa046bfc56",
    "title": "清风十韵",
    "authorName": "李宗谔",
    "authorId": "2e89e4204bc6071deeb69a3c6b180037",
    "dynasty": "宋",
    "content": [
      "闲馆方回暑，商飙乍应金。",
      "天高初起籁，松澹更宜琴。",
      "汾棹传歌远，班诗托兴深。",
      "东阳仁自布，西颢气还侵。",
      "太液翻晴旭，灵和乱翠阴。",
      "舟轻飞燕袂，台迥楚王襟。",
      "阮啸经时尽，齐蝉度日吟。",
      "愁生孤戍角，响续暮城砧。",
      "空静销云镂，庭虚转蕙心。",
      "贤哉吉甫颂，千载有遗音。"
    ]
  },
  {
    "id": "2e89e4204bc6071d13ffddf7f37c4264",
    "title": "送僧归天宁万年禅院",
    "authorName": "李宗谔",
    "authorId": "2e89e4204bc6071deeb69a3c6b180037",
    "dynasty": "宋",
    "content": [
      "师住天台寺，天台水石幽。",
      "眼前皆胜境，门下尽名流。",
      "法号君恩赐，精蓝国力修。",
      "渡杯来凤阙，振锡谒珠旒。",
      "内殿从容对，神都委曲游。",
      "高僧类云鹤，归思在林丘。",
      "御札全编得，宸毫几处收。",
      "遥思到时节，烟树赤城秋。"
    ]
  },
  {
    "id": "2e89e4204bc6071dc19302d9919f5000",
    "title": "咏华林书院",
    "authorName": "李宗谔",
    "authorId": "2e89e4204bc6071deeb69a3c6b180037",
    "dynasty": "宋",
    "content": [
      "华林有胡氏，孝义共知名。",
      "宅对千峰秀，家传双桂荣。",
      "书楼藏六籍，讲席聚诸生。",
      "官序新春拜，门闾往岁旌。",
      "儿孙多力学，兄弟亦躬耕。",
      "一院松篁影，满山猿鹤声。",
      "傍溪挑蕨煮，就树采茶烹。",
      "客恋琴樽乐，僧依水石清。",
      "官途空扰扰，尘世自营营。",
      "他日林泉约，何当遂此情。"
    ]
  },
  {
    "id": "2e89e4204bcd373ea89925a227afc876",
    "title": "新晴可喜同吴斗南登塔院",
    "authorName": "滕继远",
    "authorId": "2e89e4204bcd373ed1457b72d1457b72",
    "dynasty": "宋",
    "content": [
      "一雨浃辰外，乍晴如酒醒。",
      "临溪照净绿，陟巘到高青。",
      "翠霭俯深樾，黄云迷远坰。",
      "超然信尘表，风袂袭泠泠。"
    ]
  },
  {
    "id": "2e89e4204bd39b63f74a5959cf15d4f0",
    "title": "送僧归护国寺",
    "authorName": "张师德",
    "authorId": "2e89e4204bd39b63d1457b72b3cff1e5",
    "dynasty": "宋",
    "content": [
      "喜陪人杰论三乘，岩室经年锁翠棱。",
      "六代有师传法印，万缘无象监心灯。",
      "赤城道远明霞画，瀑布声寒月照冰。",
      "迹似孤云縻不得，清秋归兴杖蛮藤。"
    ]
  },
  {
    "id": "2e89e4204bdfc93f4d9b4a229d915671",
    "title": "和贾魏公冬大雪诗",
    "authorName": "潜说友",
    "authorId": "2e89e4204bdfc93fd1457b72d1457b72",
    "dynasty": "宋",
    "content": [
      "海水飞花到上林，气形和处总由心。",
      "采薇指日休兵甲，宿麦连云办辇任。",
      "炽炭酒行怀往昔，老枝诗句诏来今。",
      "燮调妙用谁知得，端在崇阳与抑阴。"
    ]
  },
  {
    "id": "2e89e4204bdfc93f4d9b4a2277242924",
    "title": "和贾魏公冬大雪诗",
    "authorName": "潜说友",
    "authorId": "2e89e4204bdfc93fd1457b72d1457b72",
    "dynasty": "宋",
    "content": [
      "云气峥嵘众俊林，圣朝事事合天心。",
      "梅根依傍蒙嘉泽，竹力低垂愧重任。",
      "有美江山只如旧，无尘宇宙幸逢今。",
      "坐令清昼闲铃索，白战工夫效汝阴。"
    ]
  },
  {
    "id": "2e89e4204bdfc93f14dabb940bf7c895",
    "title": "再和",
    "authorName": "潜说友",
    "authorId": "2e89e4204bdfc93fd1457b72d1457b72",
    "dynasty": "宋",
    "content": [
      "突兀琼楼照武林，淋漓黄榜快群心。",
      "成功共说平淮度，经世谁如钓海任。",
      "后乐园应看最好，娄丰年又数从今。",
      "太平君子方宵旰，想读豳风到凌阴。"
    ]
  },
  {
    "id": "2e89e4204bdfc93f14dabb94c983aaaa",
    "title": "再和",
    "authorName": "潜说友",
    "authorId": "2e89e4204bdfc93fd1457b72d1457b72",
    "dynasty": "宋",
    "content": [
      "句落孤山压老林，横枝解识燮调心。",
      "众贤戛击宗韶頀，外域流传洗靺任。",
      "不有鹿矶功许大，那能兔苑乐如今。",
      "非才久愧班东上，抱瓮何当学汉阴。"
    ]
  },
  {
    "id": "2e89e4204bdfc93f0db991f0781dcd9c",
    "title": "手中乌啄食",
    "authorName": "潜说友",
    "authorId": "2e89e4204bdfc93fd1457b72d1457b72",
    "dynasty": "宋",
    "content": [
      "灵乌浑觉不相猜，啄食翩翩手上来。",
      "自笑老躯顽似石，被渠认作出生台。"
    ]
  },
  {
    "id": "2e89e4204be057e710416b1065d18f77",
    "title": "凉轩",
    "authorName": "江泳",
    "authorId": "2e89e4204be057e7c7635bfd36a1694b",
    "dynasty": "宋",
    "content": [
      "一轩新创足清凉，岸帻披襟暇日长。",
      "极目闲田虞舆芮，凝神虚室老兼庄。",
      "檐牙高揭啄山色，簟角平舒约水光。",
      "料得北窗风更细，何妨笑傲比羲皇。"
    ]
  },
  {
    "id": "2e89e4204be097dea9dd4fe33b7cfafd",
    "title": "夜叹",
    "authorName": "蔡权",
    "authorId": "2e89e4204be097ded1457b72d1457b72",
    "dynasty": "宋",
    "content": [
      "不寐中宵发叹歌，无闻见恶竟如何。",
      "堪嗟岁月蹉跎久，却悔尘寰错误多。",
      "事业分明卑管晏，源流直上接丘轲。",
      "衰颜皓发雄心在，蓄艾从今起宿疴。"
    ]
  },
  {
    "id": "2e89e4204be097de1ffe4fae9a9f904b",
    "title": "和鹅湖三先生韵",
    "authorName": "蔡权",
    "authorId": "2e89e4204be097ded1457b72d1457b72",
    "dynasty": "宋",
    "content": [
      "朱陆豪雄夙所钦，本仁祖义浑同心。",
      "高明顿足先登岸，邃密为山渐到岑。",
      "易简支离争诮切，禅关俗学互浮沉。",
      "撑眉拿眼来葱岭，公论昭明在古今。"
    ]
  },
  {
    "id": "2e89e4204be097de4ccae3ed2888ff35",
    "title": "游西山",
    "authorName": "蔡权",
    "authorId": "2e89e4204be097ded1457b72d1457b72",
    "dynasty": "宋",
    "content": [
      "洞天杳杳白云低，古木丛阴路欲迷。",
      "昼永并无人迹混，夜深惟有鸟声啼。",
      "雨昏草色寒侵院，风入松声响乱溪。",
      "隔宿寻幽心未惬，马回山下日将西。"
    ]
  },
  {
    "id": "2e89e4204be097dedd628e8f795bad84",
    "title": "夜坐",
    "authorName": "蔡权",
    "authorId": "2e89e4204be097ded1457b72d1457b72",
    "dynasty": "宋",
    "content": [
      "露冷风高天气清，中秋月色更分明。",
      "扪怀永夜心同照，抱膝孤灯兴自倾。",
      "漏尽欣无尘客坐，钟鸣恍有老仙迎。",
      "归来最爱天机静，莫遣纷纷混世情。"
    ]
  },
  {
    "id": "2e89e4204be097de93aa3ffa7e2bc9b1",
    "title": "掩扉",
    "authorName": "蔡权",
    "authorId": "2e89e4204be097ded1457b72d1457b72",
    "dynasty": "宋",
    "content": [
      "院静秋深昼掩扉，倦游园圃坐忘归。",
      "休惊白发催颜瘦，且看黄鹂绕树飞。",
      "翠竹受风生远韵，碧梧竟夕含清晖。",
      "此间标格谁能会，唯有孤星入少微。"
    ]
  },
  {
    "id": "2e89e4204be097dead1821349e146bc1",
    "title": "自咏",
    "authorName": "蔡权",
    "authorId": "2e89e4204be097ded1457b72d1457b72",
    "dynasty": "宋",
    "content": [
      "故居廌山东，十载去不还。",
      "故人庐峰北，一念长周旋。",
      "风波既渺藐，岁月空推延。",
      "园地益新好，亭馆故依然。",
      "忆昔紫阳翁，沉醉春风前。",
      "登览意有会，携提笔如椽。",
      "银钩并铁画，灿烂疑蛇蜒。",
      "至今雕梁上，日夕生云烟。",
      "触事多思远，抚景良独妍。",
      "秀色可览结，岚光渺无边。",
      "斯文与斯亭，千古垂不刊。"
    ]
  },
  {
    "id": "2e89e4204be0e187e608954000cfd2f4",
    "title": "长桥",
    "authorName": "张亢",
    "authorId": "2e89e4204be0e187b706835da89cf525",
    "dynasty": "宋",
    "content": [
      "云收雾霁水风高，百丈虹桥气势豪。",
      "疑是玉龙藏爪距，潜来江上看波涛。"
    ]
  },
  {
    "id": "2e89e4204be0e187e60895401f220a61",
    "title": "长桥",
    "authorName": "张亢",
    "authorId": "2e89e4204be0e187b706835da89cf525",
    "dynasty": "宋",
    "content": [
      "万顷平湖水接天，湖光水色远相连。",
      "虹蜺截雨未归得，横在波心几十年。"
    ]
  },
  {
    "id": "2e89e4204be0e187e6089540f79ed64a",
    "title": "长桥",
    "authorName": "张亢",
    "authorId": "2e89e4204be0e187b706835da89cf525",
    "dynasty": "宋",
    "content": [
      "记得当年过此桥，月明江上暑风消。",
      "而今重到经行处，空有湖光伴寂寥。"
    ]
  },
  {
    "id": "2e89e4204be53cf06f249d0be14d8983",
    "title": "绝笔",
    "authorName": "陈大雅",
    "authorId": "2e89e4204be53cf0d1457b72d1457b72",
    "dynasty": "宋",
    "content": [
      "胡柳陂中过，令人念战功。",
      "兵交千骑没，血染一川红。",
      "朱氏皆豚犬，唐家尽虎龙。",
      "壮图成慷慨，掷剑向西风。"
    ]
  },
  {
    "id": "2e89e4204bf954515bb47c74b1a965eb",
    "title": "投蒲寿宬",
    "authorName": "潮州书生",
    "authorId": "2e89e4204bf95451d1457b72d1457b72",
    "dynasty": "宋",
    "content": [
      "梅花落地点苍苔，天意商量要入梅。",
      "蛱蝶不知春去也，双双飞过粉墙来。"
    ]
  },
  {
    "id": "2e89e4204bf954515bb47c7461a9c39f",
    "title": "投蒲寿宬",
    "authorName": "潮州书生",
    "authorId": "2e89e4204bf95451d1457b72d1457b72",
    "dynasty": "宋",
    "content": [
      "剑戟纷纷扶主日，山林寂寞闭门时。",
      "水声禽语皆时事，莫道山翁总不知。"
    ]
  },
  {
    "id": "2e89e4204bfba759dc68854de936b6f8",
    "title": "延福寺",
    "authorName": "张守质",
    "authorId": "2e89e4204bfba759d1457b72d1457b72",
    "dynasty": "宋",
    "content": [
      "步入禅关一径赊，摄衣登眺夕阳斜。",
      "金溪碧落千条练，紫塔光涵五色霞。",
      "月系扁舟渔火渡，风清古碣隐君家。",
      "游人亦卧东山麓，醉倚烟萝学种瓜。"
    ]
  },
  {
    "id": "2e89e4204c0076d22205b5bed428f71a",
    "title": "回憩翠蛟亭",
    "authorName": "孔元忠",
    "authorId": "2e89e4204c0076d2a8240cb868d13cf2",
    "dynasty": "宋",
    "content": [
      "引领篮舆上翠微，众山回首觉平低。",
      "栖真洞口云初合，大涤峰头日未西。",
      "新笋暗抽穿木叶，古藤虬结跨沙堤。",
      "蛟亭雨后泉声急，万鼓喧豗拥涧蹊。"
    ]
  },
  {
    "id": "2e89e4204c087a9d035e63a9b621a895",
    "title": "登翠微亭",
    "authorName": "余迪",
    "authorId": "2e89e4204c087a9dd1457b72d1457b72",
    "dynasty": "宋",
    "content": [
      "数年乐此宦池城，每爱湖光分外清。",
      "远浦落霞秋水阔，乱山斜日碧云横。",
      "牧吹牛背归林晚，渔唱舟中对月明。",
      "同览翠微重吊古，谩将诗酒逐交情。"
    ]
  },
  {
    "id": "2e89e4204c087a9d035e63a9df5914a8",
    "title": "登翠微亭",
    "authorName": "余迪",
    "authorId": "2e89e4204c087a9dd1457b72d1457b72",
    "dynasty": "宋",
    "content": [
      "池阳胜迹翠微峰，今古才人咏不穷。",
      "僧寺宛如仙仗里，人家俨若画图中。",
      "迎风杨柳依依绿，带雨桃花淡淡红。",
      "沉醉不知归去晚，匆匆回首月升东。"
    ]
  },
  {
    "id": "2e89e4204c0fe754d1699cd74181a6a8",
    "title": "大涤洞天留题",
    "authorName": "朱日新",
    "authorId": "2e89e4204c0fe754d1457b72d1457b72",
    "dynasty": "宋",
    "content": [
      "十年欲到今才到，九锁山中称策筇。",
      "白日燃松游两洞，清晨洗眼看孤峰。",
      "心情老矣难为节，景气暄然不似冬。",
      "剩与仙翁有期约，从兹来往定从容。"
    ]
  },
  {
    "id": "2e89e4204c195b7aeeceb7875782c4a7",
    "title": "和楼守浮远堂留题",
    "authorName": "王宁",
    "authorId": "2e89e4204c195b7ad1457b72d1457b72",
    "dynasty": "宋",
    "content": [
      "久去乡关始一来，竹舆行乐亦佳哉。",
      "还寻童子钓游处，又趁史君旌骑回。",
      "风物于人随意好，江山如画得天开。",
      "向来纪胜归名笔，喜为重镵置石崖。"
    ]
  },
  {
    "id": "2e89e4204c195b7a433491a74f03e9bd",
    "title": "秋夜赏桂",
    "authorName": "王宁",
    "authorId": "2e89e4204c195b7ad1457b72d1457b72",
    "dynasty": "宋",
    "content": [
      "秋风吹天香，先著桂枝里。",
      "更挹月露清，芬馥唤睡起。",
      "揽衣夜未央，泉喧不入耳。",
      "有来蕊珠仙，黄袂翠盖底。",
      "岂无碧云腴，为君一启齿。",
      "醉卧金粟间，绝胜佩兰芷。"
    ]
  },
  {
    "id": "2e89e4204c1fe3d0b610bba1ee911522",
    "title": "敬题濂溪先生书堂",
    "authorName": "柴中行",
    "authorId": "2e89e4204c1fe3d0d1457b72d1457b72",
    "dynasty": "宋",
    "content": [
      "有生同宇宙，所欠好江山。",
      "因自舂陵至，留居庐阜间。",
      "斯文传坠绪，太极妙循环。",
      "希圣诚何事，怀哉伊与颜。"
    ]
  },
  {
    "id": "2e89e4204c1fe3d0b610bba1427e2f2d",
    "title": "敬题濂溪先生书堂",
    "authorName": "柴中行",
    "authorId": "2e89e4204c1fe3d0d1457b72d1457b72",
    "dynasty": "宋",
    "content": [
      "出城三四里，矫首惬遐观。",
      "顿觉市声绝，忻从天宇宽。",
      "康山书几净，湓浦砚泓寒。",
      "一诵爱莲说，尘埃百不干。"
    ]
  },
  {
    "id": "2e89e4204c1fe3d0bb87be1dade4efeb",
    "title": "送许郎中出知漳州",
    "authorName": "柴中行",
    "authorId": "2e89e4204c1fe3d0d1457b72d1457b72",
    "dynasty": "宋",
    "content": [
      "君子重出处，儿女多依违。",
      "孰知退有义，一辞若发机。",
      "刑部今其人，识远渺造微。",
      "时方事疾走，而我心独非。",
      "老色未上面，健笔駃于飞。",
      "宛然傲霜菊，灿灿黄金辉。",
      "勉留鹓鹭行，夫岂少轻肥。",
      "一麾即得请，众目骇见稀。",
      "了不露纤芥，舒卷流清■。",
      "凉风称归棹，灏气浥征衣。",
      "婆娑慰丘园，咳唾落珠玑。",
      "因风来锦囊，犹足慰依依。"
    ]
  },
  {
    "id": "2e89e4204c39eaf1b3a184190c6b8ae3",
    "title": "失调名其一",
    "authorName": "许左之",
    "authorId": "2e89e4204c39eaf1d1457b72d1457b72",
    "dynasty": "宋",
    "content": [
      "谁知花有主。误入花深处。放直下、酒杯乾、便归去。"
    ]
  },
  {
    "id": "2e89e4204c51113bad04614d5e3321d3",
    "title": "送张待制知越",
    "authorName": "李昭述",
    "authorId": "2e89e4204c51113bd707329b4a08142c",
    "dynasty": "宋",
    "content": [
      "严助厌承明，东南抗使旌。",
      "箕裘汉相子，屏翰越王城。",
      "胜概须留赏，仙舟莫计程。",
      "湖光八百里，风月有馀清。"
    ]
  },
  {
    "id": "2e89e4204c51113bcd484c2e2c11582e",
    "title": "书用师庵",
    "authorName": "李昭述",
    "authorId": "2e89e4204c51113bd707329b4a08142c",
    "dynasty": "宋",
    "content": [
      "架泉龛石搆幽栖，竹树阴森锁翠微。",
      "珍重支郎得高趣，一庵一榻自忘机。"
    ]
  },
  {
    "id": "2e89e4204c56569ef76bb3ede1fbb22b",
    "title": "寿昌寺碧溪轩",
    "authorName": "陈绎",
    "authorId": "2e89e4204c56569e0768281ab1563a78",
    "dynasty": "宋",
    "content": [
      "萧疏华薄隐山村，清浅浮桁带郭门。",
      "竹倚栏杆水边寺，兴来题作碧溪轩。"
    ]
  },
  {
    "id": "2e89e4204c58b3317728e9fd1bfd3152",
    "title": "题妙庭观",
    "authorName": "程秘",
    "authorId": "2e89e4204c58b331d1457b72d1457b72",
    "dynasty": "宋",
    "content": [
      "冲雨西来又雨归，出门重为此山悲。",
      "重重俗屋遮藏尽，无复新轩扁乞芝。"
    ]
  },
  {
    "id": "2e89e4204c58b3317728e9fd95a96481",
    "title": "题妙庭观",
    "authorName": "程秘",
    "authorId": "2e89e4204c58b331d1457b72d1457b72",
    "dynasty": "宋",
    "content": [
      "要识仙霞五色丹，须还苔琐旧灵坛。",
      "玉楼更疑群仙宿，移向长虹卧处安。"
    ]
  },
  {
    "id": "2e89e4204c6733ddd7f3e1e7291b2c9f",
    "title": "报澈上人",
    "authorName": "韩岊",
    "authorId": "2e89e4204c6733ddd1457b72d1457b72",
    "dynasty": "宋",
    "content": [
      "早岁京华听越吟，闻君江海分逾深。",
      "他时若写兰亭会，莫画高僧支道林。"
    ]
  },
  {
    "id": "2e89e4204c75da8522745f5c41b28b92",
    "title": "赋方寸春",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "小亭依绿水，花竹自幽奇。",
      "地止一方阔，春无方寸亏。",
      "粟中藏世界，芥子纳须弥。",
      "万象融心境，宁为目睫欺。"
    ]
  },
  {
    "id": "2e89e4204c75da8553e1821549959318",
    "title": "新阳前口占",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "初见草生池，俄惊草又衰。",
      "秋山缩鳞甲，寒渚烛须眉。",
      "花露先春信，林存傲岁枝。",
      "新阳已潜动，为报众芳知。"
    ]
  },
  {
    "id": "2e89e4204c75da851d58df2ddd55737c",
    "title": "山中新霁",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "一雨喜还晴，晓山青复青。",
      "乔松清老眼，啼鸟悦幽情。",
      "与客评诗卷，看僧诵佛经。",
      "更怜清绝处，泉泻佩琚声。"
    ]
  },
  {
    "id": "2e89e4204c75da85f585773152a36301",
    "title": "清明行役过淀湖至吴",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "涉泖正清明，淀湖波更平。",
      "雉媒空古迹，鹤唳动乡情。",
      "杨柳家家插，桃花处处生。",
      "青山俄在望，咫尺见吴城。"
    ]
  },
  {
    "id": "2e89e4204c75da859935e99b944d1aab",
    "title": "和野渡咏梅",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "傍宅林园巧，亭垂剪剪茅。",
      "雪香藏冷艳，月影浸疏梢。",
      "桃李陪台等，松筠道义交。",
      "巡檐频索笑，应不厌推敲。"
    ]
  },
  {
    "id": "2e89e4204c75da8503de792157f03707",
    "title": "紫荆花",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "秾艳压春葩，葩成叶始芽。",
      "未张青羽旆，先糁紫金砂。",
      "谱接三荆树，名齐连萼花。",
      "移根向深谷，寂寞爱繁奢。"
    ]
  },
  {
    "id": "2e89e4204c75da854eb0cf425424f847",
    "title": "春山",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "新晴散佳丽，列阜气尤豪。",
      "腻草翻风沃，芳林映日高。",
      "殢情醲似酒，溢目涌如涛。",
      "众史应难画，吟将入彩毫。"
    ]
  },
  {
    "id": "2e89e4204c75da85db5d95b6942b184d",
    "title": "出郊",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "几度拟郊行，天公欠一晴。",
      "水寒鱼绝影，林暝鸟藏声。",
      "云敛天容净，雨馀山骨清。",
      "津桥小盘薄，梅有数枝横。"
    ]
  },
  {
    "id": "2e89e4204c75da856d1a97091e3b65d7",
    "title": "访山庵",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "弥月住山家，晴天物色奢。",
      "莺迁对人语，蜂聚报僧衙。",
      "笋老欲成竹，蕙香开遍花。",
      "清吟无个事，冉冉送春华。"
    ]
  },
  {
    "id": "2e89e4204c75da859aa79266a5cac391",
    "title": "次韵幽居",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "柴荆长日闭，一径窈而深。",
      "花竹四时趣，简编千古心。",
      "户庭无俗驾，风月入骚吟。",
      "种秫多为酒，客来须共斟。"
    ]
  },
  {
    "id": "2e89e4204c75da858d52a4b79eb2bb53",
    "title": "张石山迁居",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "于我已渠渠，迁乔喜得庐。",
      "挈来三釜粟，更有一床书。",
      "叠石境不俗，得山名岂虚。",
      "从今来问字，门外列高车。"
    ]
  },
  {
    "id": "2e89e4204c75da85ec9fd5cf26dee0a5",
    "title": "过安吉县梅溪二首",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "壮年知几到，幽径喜重寻。",
      "异世桃源路，暮春梅子林。",
      "屏山森秀色，盘涧漱清音。",
      "迤逦穷幽渺，山行不厌深。"
    ]
  },
  {
    "id": "2e89e4204c75da85ec9fd5cf16754e80",
    "title": "过安吉县梅溪二首",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "纵步历前村，翛然幽趣深。",
      "鸣鸿归别渚，倦鹊立寒林。",
      "烟树远横带，云甍高耸岑。",
      "随风数声笛，清绝似龙吟。"
    ]
  },
  {
    "id": "2e89e4204c75da85746dce3f7e4a4e8e",
    "title": "题城山顶庵",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "高广与城埒，平夷似砥同。",
      "举头瞻近日，敌面怯东风。",
      "千嶂履屐下，重湖几席中。",
      "吾乡那有此，几欲傲愚公。"
    ]
  },
  {
    "id": "2e89e4204c75da856964007d584835b2",
    "title": "牡丹和韵二首",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "红紫富轮囷，京花非浪名。",
      "相看仝国色，独酌愧耆英。",
      "物好能移老，春归更有情。",
      "桑榆阴未徙，尚拟续芳盟。"
    ]
  },
  {
    "id": "2e89e4204c75da856964007deff4eb4a",
    "title": "牡丹和韵二首",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "似盘还似囷，尊号擅芳名。",
      "洛土分来种，景星流作英。",
      "纷敷为绝色，向背若含情。",
      "别久喜相对，开尊话旧盟。"
    ]
  },
  {
    "id": "2e89e4204c75da8537c3f8ece6294243",
    "title": "自桃岭历诸陇后返至唐村庵",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "扶杖穿桃岭，山行历几村。",
      "嵚崎穷绝巘，旋折反穷源。",
      "地迥犹仙隐，山多隔市喧。",
      "层峦互将送，不觉月黄昏。"
    ]
  },
  {
    "id": "2e89e4204c75da8511c4341bf97b1aa3",
    "title": "登多景楼口占立成",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "新霁登多景，斯游亦快哉。",
      "双尖浮殿塔，千堞裹楼台。",
      "潋滟琉璃合，微茫图画开。",
      "江山仍似旧，投绂慨重来。"
    ]
  },
  {
    "id": "2e89e4204c75da85dde867e6c7f40810",
    "title": "过墓邻僧寺",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "一见说交情，僧醪为客斟。",
      "溪山衔落照，杉竹聚清阴。",
      "日对画图轴，风生琴筑音。",
      "意行行不足，逸兴对高吟。"
    ]
  },
  {
    "id": "2e89e4204c75da85d6c67c5c4daa35dc",
    "title": "和文友催梅",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "日昴验星躔，阳和梅占先。",
      "未教疑雪似，早已夺春妍。",
      "少缓芳蕤放，多令秀句传。",
      "输君探山意，日日醉花前。"
    ]
  },
  {
    "id": "2e89e4204c75da85bc5875d7b1c68a02",
    "title": "山行道间",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "行春行不足，今日又明朝。",
      "平岭上危岭，长桥过短桥。",
      "残红明石涧，腻绿暗风条。",
      "最是宜人听，迁莺出谷娇。"
    ]
  },
  {
    "id": "2e89e4204c75da850dbc3b64f968583c",
    "title": "听莺",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "羽族满幽谷，绵蛮声更多。",
      "翠林深万绪，金羽掷双梭。",
      "破晓频惊梦，叫云如解歌。",
      "弓丸那可近，鸣跃在高柯。"
    ]
  },
  {
    "id": "2e89e4204c75da85135b65bd9cbae7c7",
    "title": "钱园小隐",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "林园依岸曲，小隐是谁家。",
      "画阁虚临水，绿筠深护花。",
      "晴川流皓月，落景衬明霞。",
      "幻境无多地，幽情未易涯。"
    ]
  },
  {
    "id": "2e89e4204c75da8536328ea69d038f9c",
    "title": "下岭",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "下岭望前村，参差去路分。",
      "数畴田接垄，一穗爨生云。",
      "古树藏山胁，幽泉漱石龈。",
      "岩居非不隐，士马亦纷纷。"
    ]
  },
  {
    "id": "2e89e4204c75da85eff3cc3bd05f8a8b",
    "title": "初秋夜雨",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "老火势方张，欣逢律转商。",
      "打窗风送湿，袭袂夜生凉。",
      "洒若烦襟豁，悠然清梦长。",
      "流膏到原隰，黍稷遍含香。"
    ]
  },
  {
    "id": "2e89e4204c75da85830785360d714099",
    "title": "过荻塘",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "烟火人村盛，川途客旅稠。",
      "荻塘三百里，禹甸几千畴。",
      "绵络庐相接，膏腴稼倍收。",
      "经从少至老，复此系扁舟。"
    ]
  },
  {
    "id": "2e89e4204c75da85005e4e1deb6c8379",
    "title": "月师西岩",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "灵山作岩骨，清气涤炎洲。",
      "突兀插万古，玲珑涵九秋。",
      "排云宿翳扫，宾日晓光浮。",
      "的的西来意，宜于此处求。"
    ]
  },
  {
    "id": "2e89e4204c75da8569fde871bc30cc51",
    "title": "霅陇晚步",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "幽涧水萦回，深林路杳微。",
      "僧居无客到，樵径有人归。",
      "岁晚松孤秀，天寒鸟倦飞。",
      "一尘浑不到，倚杖看斜晖。"
    ]
  },
  {
    "id": "2e89e4204c75da85443e6ae25a955494",
    "title": "重到霅陇",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "重来知几度，行屐遍松楸。",
      "白日惟催老，黄花又送秋。",
      "山深林翳扫，墅豁稻云收。",
      "尽说丰年乐，田家更觉愁。"
    ]
  },
  {
    "id": "2e89e4204c75da85443e6ae29578aebb",
    "title": "重到霅陇",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "少壮记曾游，兹来营首丘。",
      "青山不改色，白发自多愁。",
      "寂寂千年晚，萧萧风雨秋。",
      "世缘何日了，一笑问盟鸥。"
    ]
  },
  {
    "id": "2e89e4204c75da85505cd698e1fe82a3",
    "title": "山行",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "晚芳开欲尽，落叶满林楸。",
      "风色转寒候，雨声鸣暮秋。",
      "清游殊有碍，归兴浩难收。",
      "何日逢开霁，天还解客愁。"
    ]
  },
  {
    "id": "2e89e4204c75da851a3c3ece584aa9dd",
    "title": "晚眺",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "一碧秋万顷，了无云翳侵。",
      "远山醒病眼，澄水莹尘襟。",
      "雁落浮寒渚，乌栖认旧林。",
      "临流小盘薄，飞镜挂危岑。"
    ]
  },
  {
    "id": "2e89e4204c75da851a3c3eceffcb4dd2",
    "title": "晚眺",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "病眸犹远眺，惟恨鬓霜侵。",
      "稻色云连亩，桂香风满襟。",
      "野桥横落照，晚磬出幽林。",
      "牧笛数声外，明霞衬碧岑。"
    ]
  },
  {
    "id": "2e89e4204c75da854c9f568943f147de",
    "title": "秋后郊行",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "水北水南村，萦回草径深。",
      "食蔬虫篆叶，宿树鸟盘林。",
      "岸断分支港，云开出远岑。",
      "意行无个事，斜日照孤吟。"
    ]
  },
  {
    "id": "2e89e4204c75da859e79fea821d66b72",
    "title": "和咏雪二首",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "六出天施巧，时哉更可人。",
      "后庚三日至，来复一阳新。",
      "破白祥开腊，剪红工胜春。",
      "羊羔金帐饮，宜富不宜贫。"
    ]
  },
  {
    "id": "2e89e4204c75da859e79fea85ca7c43f",
    "title": "和咏雪二首",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "飞霙应冬候，志喜属诗人。",
      "远岫千尖没，寒林一色新。",
      "年丰呈上瑞，天巧占先春。",
      "比屋银成屋，民贫岂疗贫。"
    ]
  },
  {
    "id": "2e89e4204c75da856f7f67e19c603f83",
    "title": "喜晴",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "披雾出松关，行行破晓寒。",
      "崎岖忽平坦，迤逦复巑岏。",
      "霜沐林光沃，山围野色宽。",
      "朝曦开霁景，鸣鸟亦声欢。"
    ]
  },
  {
    "id": "2e89e4204c75da85f22072c7ebd100d6",
    "title": "之霅",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "小艇经从处，村村尽掩扉。",
      "山川今似旧，城郭是耶非。",
      "泽竭鱼龙困，林空鸟雀稀。",
      "天寒岁年晚，蚤计盍知归。"
    ]
  },
  {
    "id": "2e89e4204c75da85867d272ca8fc55b4",
    "title": "津途风雨欲雪",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "宇宙忽凝合，一元如未分。",
      "天悭花剪水，风泼墨成云。",
      "饥鸟啄木理，戏凫生浪纹。",
      "祁寒飞两棹，行役为谁勤。"
    ]
  },
  {
    "id": "2e89e4204c75da85f7796a7ecc4f8ade",
    "title": "和张菊存寄诗二首",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "江湖诗价满，竞说弟兄难。",
      "才压曹刘短，气凌郊岛寒。",
      "骚坛新领袖，上国旧衣冠。",
      "未见诗先得，今人作古看。"
    ]
  },
  {
    "id": "2e89e4204c75da85f7796a7ee5014db4",
    "title": "和张菊存寄诗二首",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "一纸飞云端，骊珠得所难。",
      "句成春草梦，香带古梅寒。",
      "愿见期倾盖，远游思整冠。",
      "乘流问陶径，剩借菊吟看。"
    ]
  },
  {
    "id": "2e89e4204c75da859cdfa43f59e3dcba",
    "title": "过新丰村偶成",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "咫尺是江城，欲前犹未能。",
      "舟行寻宿泊，村近问名称。",
      "愁聚眉常敛，吟穷思屡凝。",
      "新丰旧游地，过骑免凭陵。"
    ]
  },
  {
    "id": "2e89e4204c75da857555454d29033782",
    "title": "唐村买杉为椁南浔买杉为棺戏作",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "一出四旬归，身谋喜不遗。",
      "歌方想原壤，谶复合龟兹。",
      "厚薄惟求称，死生难预知。",
      "桐棺三寸窆，亦足矫茶毗。"
    ]
  },
  {
    "id": "2e89e4204c75da85b729ad0664e63684",
    "title": "过菁山秀王墓",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "对案毬狮衮，来冈阵马驱。",
      "谶书曾昔验，王气慨今无。",
      "犹喜王侯冢，免遭诗礼儒。",
      "葱葱馀壤树，柯叶尚纷敷。"
    ]
  },
  {
    "id": "2e89e4204c75da85e6cc1964183abea2",
    "title": "挽南塘朱检阅二首",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "传笏自文昌，身名克显扬。",
      "蜚声腾宦路，接武近鸳行。",
      "廉尚冰霜洁，吟篇风露香。",
      "晚年陶靖节，松菊更凄凉。"
    ]
  },
  {
    "id": "2e89e4204c75da85e6cc196421b885e9",
    "title": "挽南塘朱检阅二首",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "蚤岁笃盟姻，交情晚更亲。",
      "耆英亡老友，吟社欠同人。",
      "气貌温温玉，襟怀盎盎春。",
      "北山期共隐，临窆重伤神。"
    ]
  },
  {
    "id": "2e89e4204c75da856279bb3adfb61d3b",
    "title": "过秀城哭叶倅",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "一见负吾愿，人亡乃及门。",
      "温乎容可即，俨若像如存。",
      "满拟朋三寿，那知隔九原。",
      "瓣香倾老泪，伫立黯消魂。"
    ]
  },
  {
    "id": "2e89e4204c75da856279bb3a3545d771",
    "title": "过秀城哭叶倅",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "久矣致生刍，斯行夫岂徒。",
      "不惟哀一老，亦欲识诸孤。",
      "魏笏期传祖，韦经在业儒。",
      "子平仙去早，万事付长吁。"
    ]
  },
  {
    "id": "2e89e4204c75da85d43f2f6d5e569d8d",
    "title": "挽柳月涧",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "素履辈儒先，居乡行不愆。",
      "五言唐句法，千古宋吟编。",
      "每恨贫难疗，犹欣名可传。",
      "此生何所有，老寿更希年。"
    ]
  },
  {
    "id": "2e89e4204c75da85c36d1362c5a5278f",
    "title": "挽叶倅二章",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "八座家声著，居官政不迷。",
      "典刑乡党敬，节行古人稽。",
      "展骥空凡马，解牛犹割鸡。",
      "鸳行才展武，勇退倦攀跻。"
    ]
  },
  {
    "id": "2e89e4204c75da85c36d1362b76def4b",
    "title": "挽叶倅二章",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "死别喜生反，心亲恨迹赊。",
      "交情金可断，粹德玉无瑕。",
      "方拟来闻鹤，俄惊梦在蛇。",
      "归藏重悲感，幸有子承家。"
    ]
  },
  {
    "id": "2e89e4204c75da859d7948d0b7a6d982",
    "title": "出城山墓域行至赵村",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "才出城山路，云收霁景呈。",
      "乾端顿轩豁，山色更晶明。",
      "远近烟村露，微茫野水横。",
      "平头今七十，此地几经行。"
    ]
  },
  {
    "id": "2e89e4204c75da8544317626a2dd7df0",
    "title": "元日雪",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "晓来云气忽氤氲，上瑞俄惊到眼频。",
      "隔得一宵犹带腊，飞来万点总成春。",
      "方传六琯葭灰动，又报千林花事新。",
      "试向庭前披鹤氅，却嫌标致怯前人。"
    ]
  },
  {
    "id": "2e89e4204c75da85ae2fc8bd3b07bb01",
    "title": "和野渡春雪",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "天教滕巽互驱驰，令下东皇莫敢违。",
      "云擘碎绵迷眼界，山遮新黛抹腰围。",
      "众芳被虐难争巧，二麦呈祥不用祈。",
      "片片吹将入檐幕，佳人错认落梅飞。"
    ]
  },
  {
    "id": "2e89e4204c75da85595c08753677bc09",
    "title": "寄兴",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "希年逾五叹无闻，岁事从头又一新。",
      "徒得襄阳齿耆旧，却惭庄子号陈人。",
      "垂垂榆景已侵耄，冉冉花辰不减春。",
      "日涉丘园今已矣，北山亦足了闲身。"
    ]
  },
  {
    "id": "2e89e4204c75da85595c0875d4ec1667",
    "title": "寄兴",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "杜门世事不须闻，一任如棋局自新。",
      "多病不妨为寿考，馀生更喜作闲人。",
      "居今野处黄冠日，记昔郊行红旆春。",
      "须识世荣俱土苴，岂如有道善其身。"
    ]
  },
  {
    "id": "2e89e4204c75da85db1fbac576de557e",
    "title": "春雨",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "几朝霢霂不破块，通夕浪浪势乃滂。",
      "竹下森然骍角露，桑间沃若茧丝香。",
      "田毛沾润初含穗，土脉流膏欲布秧。",
      "多谢化工成岁事，从春节节为人忙。"
    ]
  },
  {
    "id": "2e89e4204c75da85db1fbac599b20ebf",
    "title": "春雨",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "一自春来二月强，连宵甘霔泽斯滂。",
      "润留根蒂梅桃实，清及萌芽黍稷香。",
      "雀舌纤纤抽茗叶，羊群戢戢长松秧。",
      "农桑从此无虚日，织妇耕夫处处忙。"
    ]
  },
  {
    "id": "2e89e4204c75da85db1fbac5b9dfc839",
    "title": "春雨",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "一自苍精涣号扬，如酥小雨酿春忙。",
      "霏霏透入根荄脉，点点染成桃杏妆。",
      "泽遍高深俱及物，气融枯槁亦生香。",
      "老夫那复问芳讯，但愿三时协雨旸。"
    ]
  },
  {
    "id": "2e89e4204c75da85be7b7501d17587f5",
    "title": "和玉峰春吟",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "年来愁似海波深，柏酒明朝试一斟。",
      "那复苏堤追胜赏，不妨楚泽效狂吟。",
      "金幡晓赐梦何在，红旆春行步莫寻。",
      "料得宫花仍似旧，应无堕珥与遗簪。"
    ]
  },
  {
    "id": "2e89e4204c75da852fbb6d6fc8c19f54",
    "title": "首春同枌友携樽过野渡访梅即席",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "枌朋载酒子云居，何必孤山远访逋。",
      "癯影参差浓复淡，古香传送有还无。",
      "朋龟剩喜如云集，泛蚁何妨过日晡。",
      "索笑却嫌来较晚，一林芳意太纷敷。"
    ]
  },
  {
    "id": "2e89e4204c75da852fbb6d6f8015f238",
    "title": "首春同枌友携樽过野渡访梅即席",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "访梅寻友款幽居，俄见栖鸦已毕逋。",
      "霁日幸同终日笑，春花有似此花无。",
      "衔杯林下嫌来晚，索句檐前只恐晡。",
      "菲作不妨为玉引，要看词藻竞芬敷。"
    ]
  },
  {
    "id": "2e89e4204c75da85584111e7848fa328",
    "title": "初春次文友韵",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "原郊稚绿未成苍，芽甲森森似猬芒。",
      "急景不堪乌兔跃，新年又见燕莺忙。",
      "看看地列千机锦，冉冉风传百和香。",
      "人事不如春事好，芳菲徒自满河阳。"
    ]
  },
  {
    "id": "2e89e4204c75da855891e27f2c3916df",
    "title": "赓野渡春集韵",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "红紫春来独擅场，销魂人抱送春觞。",
      "少嫌宴席声歌短，晚觉书林气味长。",
      "列座燕毛成二老，一番花事付诸郎。",
      "吾侪到此无他好，莫厌赓酬费锦肠。"
    ]
  },
  {
    "id": "2e89e4204c75da850775bbfe7ef874f2",
    "title": "月集呼声妓不至野渡于觞末俾赋诗以纪初集",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "真率盟齐喜有初，崇觞载俎志交孚。",
      "共披白帢俱沾醉，独惜红裙不受呼。",
      "拟洛耆英宜有咏，班唐九老可成图。",
      "从今胜集循环举，岁岁毋令此意辜。"
    ]
  },
  {
    "id": "2e89e4204c75da854cc99de5549bd89f",
    "title": "清明前有远役呈野渡",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "月集相期在后旬，料应主席不寒盟。",
      "方思北陆催行色，又为东风问客程。",
      "鼓楫欲随芳草去，传杯须待绿阴成。",
      "姑苏城外春光老，还许同舟载友生。"
    ]
  },
  {
    "id": "2e89e4204c75da853155a3e45590ad11",
    "title": "清明前呈文几",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "此月才过禊事修，芳辰冉冉逝如流。",
      "牡丹开了寒应尽，燕子归来春又休。",
      "衰鬓难将新绿染，颦眉岂为落红愁。",
      "劳生扰扰何时足，已拟抛家理钓舟。"
    ]
  },
  {
    "id": "2e89e4204c75da85a69acaefd7c36711",
    "title": "清明前呈南塘",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "晚景凄凉事事休，与波上下任沉浮。",
      "花辰岁岁惟添老，榆火春春不改愁。",
      "几曲画屏新绿暗，一川流玉落红稠。",
      "出门有碍家无累，水北山南负胜游。"
    ]
  },
  {
    "id": "2e89e4204c75da8522e12064c5aa9626",
    "title": "次华谷咏梅韵",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "宜烟宜雨更宜晴，竹底何妨枝带横。",
      "雅致耻随春富贵，英姿不怕月分明。",
      "吟边兴动诗添韵，醉里香传梦亦清。",
      "一自孤山题品后，此花标格孰能名。"
    ]
  },
  {
    "id": "2e89e4204c75da855f506aee227ebaea",
    "title": "次韵咏梅",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "直疑姑射地行仙，绰约如临几案前。",
      "和竹半攲能去俗，与兰并列盍饶先。",
      "林间姿艳同霜洁，窗下精神待月传。",
      "剩欲栽培为老伴，相亲日日在吟边。"
    ]
  },
  {
    "id": "2e89e4204c75da85ff83da51f7051576",
    "title": "又和咏梅",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "逸气飘飘似欲仙，不论茅舍玉堂前。",
      "众芳无此风神秀，十友推为行辈先。",
      "佳实尚堪为世用，香名更喜有诗传。",
      "萧萧白发差同色，也欲拈花上鬓边。"
    ]
  },
  {
    "id": "2e89e4204c75da85ff83da5145f05a83",
    "title": "又和咏梅",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "几回渴想此癯仙，谁为招邀倏在前。",
      "明艳弗为诸垢染，孤标独出众芳先。",
      "不矜颜色自奇绝，绰有馨香祇暗传。",
      "空想名园千树发，何时持酒向花边。"
    ]
  },
  {
    "id": "2e89e4204c75da85c27a9e6bc897890c",
    "title": "晓枕追记山梅",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "高眠纸帐思无尘，祇忆冰花入梦频。",
      "斜倚溪山独标致，明分霜月倍精神。",
      "瑞才六出先呈腊，香压群芳不敢春。",
      "今古骚翁题不尽，孤山续笔属何人。"
    ]
  },
  {
    "id": "2e89e4204c75da856afac3df23ca841e",
    "title": "蟠梅",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "妙制成春春未知，园工自出一家机。",
      "折旋夭矫龙蛇势，缭绕缤纷蛾蝶围。",
      "烟篆不生腾剩馥，月痕相倚炫清辉。",
      "西城纤巧仍如旧，祇慨梨云昨梦非。"
    ]
  },
  {
    "id": "2e89e4204c75da855bdd5eaad097fe95",
    "title": "咏野渡香片蟠梅",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "一瓣生香独傲寒，此梅难并众梅看。",
      "明眸玉雪层层积，蜕骨蛟龙曲曲蟠。",
      "巧若天成经岁远，移来地阔占春宽。",
      "老夫犹未识花面，觅句含毫作是观。"
    ]
  },
  {
    "id": "2e89e4204c75da85c17f5aae567667a9",
    "title": "为僧赋梅庭",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "奇绝生春五出花，僧居著此境尤嘉。",
      "一方寒月浸清影，几度春风生素华。",
      "何必江头千树暗，未如屋角数枝斜。",
      "翻经觅句无尘事，坐对尤宜雪煮茶。"
    ]
  },
  {
    "id": "2e89e4204c75da859fb5f53cc54c1d8d",
    "title": "牡丹",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "淑景骎骎到牡丹，探芳日日倚楹栏。",
      "巧心吐出黄金缕，腴脸开成紫玉盘。",
      "春晚有花飞欲尽，山中此种得应难。",
      "便须收拾归囊锦，更酌清尊仔细看。"
    ]
  },
  {
    "id": "2e89e4204c75da85a770fb9ff4ed8e32",
    "title": "巨室遗牡丹有作",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "几年有负倾城艳，惭愧今朝对洛花。",
      "忆昔富文同胜集，慨今姚魏属谁家。",
      "赏心不作园林想，过眼聊为几席华。",
      "回首一年春又了，绿阴芳草接天涯。"
    ]
  },
  {
    "id": "2e89e4204c75da85a770fb9f3bdd27d0",
    "title": "巨室遗牡丹有作",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "殿春名谱压群葩，汲水金铜满贮花。",
      "无地栽培娱老境，有风吹送到儿家。",
      "娇容粉薄雨含沐，丰脸杯醺日绚华。",
      "花卒还荣人莫少，芳辰来往岁无涯。"
    ]
  },
  {
    "id": "2e89e4204c75da85a8a5f7869c91722d",
    "title": "春晚郊行",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "细草平芜接渚沙，僧庵系马柏阴斜。",
      "青山几曲绕流水，啼鸟数声随落花。",
      "芳景流连春富贵，晴林浮动日光华。",
      "独怜人事多非旧，寂寞荒村点暮鸦。"
    ]
  },
  {
    "id": "2e89e4204c75da856f7f67e1b6c3d51f",
    "title": "喜晴",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "梅雨成霖味已甘，淋漓更久恐难堪。",
      "风雷几昼起平陆，星斗一宵移下潭。",
      "万畛针芒青曳曳，千山鳞羽绿毵毵。",
      "老夫晴雨不关念，心醉青编维日酣。"
    ]
  },
  {
    "id": "2e89e4204c75da856f7f67e12b1806b5",
    "title": "喜晴",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "雨收宇宙喜清明，社舞村歌沸鼓钲。",
      "竹下蛛丝粘叶稳，柳间蝶粉缀绵轻。",
      "班班远岫髻鬟列，滟滟平川衣带横。",
      "候转清和景尤胜，翠林幽哢听仓庚。"
    ]
  },
  {
    "id": "2e89e4204c75da8566abec53ad61601b",
    "title": "雨后坚山行之约",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "水泛新堤蘸柳条，郊行喜有可人招。",
      "不堪白发三千丈，莫负青春九十朝。",
      "鸥鹭何妨为伴侣，鹍鹏一任诧扶摇。",
      "山灵久拟骚人到，霁月光风不待邀。"
    ]
  },
  {
    "id": "2e89e4204c75da8535d6bc4eb09976c4",
    "title": "和友人秋怀",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "林薮发枯山敛眉，凛秋岂但楚臣悲。",
      "翩翩莺燕知何往，猎猎鹰鹯正得时。",
      "残雨晓添衣气润，新寒夜厌漏声迟。",
      "悲风入调须频奏，妙趣惟应心自知。"
    ]
  },
  {
    "id": "2e89e4204c75da8566091a04e5470415",
    "title": "星节前戏成",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "依稀桥鹊布银潢，又见天孙作妇忙。",
      "已向烟萝深遁迹，不烦云锦粲成章。",
      "追思高会饮传烛，徒得清眠梦熟粱。",
      "却喜连朝天沛泽，应为月姊酿秋芳。"
    ]
  },
  {
    "id": "2e89e4204c75da855e9cc6e3dd57ad27",
    "title": "和象翁七夕吟",
    "authorName": "卫宗武",
    "authorId": "2e89e4204c75da85d1457b720829424f",
    "dynasty": "宋",
    "content": [
      "暗度双星见者希，那堪雾气更霏霏。",
      "为云为雨观如梦，一岁一宵来即归。",
      "玄鹊有灵劳翼负，素娥含恨减腰围。",
      "彩楼误却穿针女，玉宇银潢欠发挥。"
    ]
  }
]