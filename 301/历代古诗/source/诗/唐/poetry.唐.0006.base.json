[
  {
    "id": "4cf43776257391cef0139aa67b6dfa0b",
    "title": "和郑校书夏日游郑泉",
    "authorName": "刘得仁",
    "authorId": "4cf43776257391ced1457b72d1457b72",
    "dynasty": "唐",
    "content": [
      "太虚悬畏景，古木蔽清阴。",
      "爰有泉堪挹，闲思日可寻。",
      "来闻鸣滴滴，照竦碧沈沈。",
      "几脉成溪壑，何人测浅深。",
      "澄时无一物，分处厉千林。",
      "净溉灵根药，凉浮玉翅禽。",
      "饮疑蠲宿疾，见自失烦襟。",
      "僧共云前濑，龙和月下吟。",
      "叠光轻吹动，彻底晓霞侵。",
      "不用频游去，令君少进心。"
    ]
  },
  {
    "id": "4cf43776257391cef9bbdd9142dbaf79",
    "title": "和段校书冬夕寄题庐山",
    "authorName": "刘得仁",
    "authorId": "4cf43776257391ced1457b72d1457b72",
    "dynasty": "唐",
    "content": [
      "名高身未到，此恨蓄多时。",
      "是夕吟因话，他年必去随。",
      "尝闻庐岳顶，半入楚江湄。",
      "几处悬崖上，千寻瀑布垂。",
      "炉峰松淅沥，湓浦柳参差。",
      "日色连湖白，钟声拂浪迟。",
      "烟梯缘薜荔，岳寺步欹危。",
      "地本饶灵草，林曾出祖师。",
      "石楼霞耀壁，猿树鹤分枝。",
      "细径萦岩末，高窗见海涯。",
      "嵌空寒更极，寂寞夜尤思。",
      "阴谷冰埋术，仙田雪覆芝。",
      "乱泉禅客濑，异迹逸人知。",
      "藓室新开灶，柽潭末了棋。",
      "如何遂闲放，长得在希夷。",
      "空务渔樵事，方无道路悲。",
      "谢公台尚在，陶令柳潜衰。",
      "尘外难相许，人间贵迹遗。",
      "虽怀丹桂影，不忘白云期。",
      "仁者终携手，今朝预赋诗。"
    ]
  },
  {
    "id": "4cf43776257391ceb59d95818c96ee5c",
    "title": "上姚谏议",
    "authorName": "刘得仁",
    "authorId": "4cf43776257391ced1457b72d1457b72",
    "dynasty": "唐",
    "content": [
      "高文与盛德，皆谓古无伦。",
      "圣代生才子，明庭有谏臣。",
      "已瞻龙衮近，渐向凤池新。",
      "却忆波涛郡，来时岛屿春。",
      "名因诗句大，家似布衣贫。",
      "曾暗投新轴，频闻奖滞身。",
      "照吟清夕月，送药紫霞人。",
      "终计依门馆，何疑不化鳞。"
    ]
  },
  {
    "id": "4cf43776257391ceb3312f126293d788",
    "title": "上翰林丁学士",
    "authorName": "刘得仁",
    "authorId": "4cf43776257391ced1457b72d1457b72",
    "dynasty": "唐",
    "content": [
      "今代如尧代，徵贤察众情。",
      "久聆推行寔，然后佐聪明。",
      "官自文华重，恩因顾问生。",
      "词人求作称，天子许和羹。",
      "御柳凋霜晚，宫泉滴月清。",
      "直庐寒漏近，秋烛白麻成。",
      "玉殿移时对，金舆数侍行。",
      "赐衣香未散，借马色难名。",
      "时辈何偏羡，儒流此最荣。",
      "终当闻夑理，寰宇永升平。"
    ]
  },
  {
    "id": "4cf43776257391cea2f56a375ac0c639",
    "title": "山中舒怀寄上丁学士",
    "authorName": "刘得仁",
    "authorId": "4cf43776257391ced1457b72d1457b72",
    "dynasty": "唐",
    "content": [
      "五字投精鉴，惭非大雅词。",
      "本求闲赐览，岂料便蒙知。",
      "幽拙欣殊幸，提携更不疑。",
      "弱苗须雨长，懒翼在风吹。",
      "砺镞端杨叶，光门待桂枝。",
      "计闻尘里誉，因和禁中诗。"
    ]
  },
  {
    "id": "4cf43776257391ce159c1ce75c3f3ad2",
    "title": "莺出谷",
    "authorName": "刘得仁",
    "authorId": "4cf43776257391ced1457b72d1457b72",
    "dynasty": "唐",
    "content": [
      "东风潜启物，动息意皆新。",
      "此鸟从幽谷，依林报早春。",
      "出寒虽未及，振羽渐能频。",
      "稍类冲天鹤，多随折桂人。",
      "尊前喧有语，花里昼藏身。",
      "若向秾华处，馀禽不见亲。"
    ]
  },
  {
    "id": "4cf43776257391ced50fcbfa9a23c309",
    "title": "哭翰林丁侍郎",
    "authorName": "刘得仁",
    "authorId": "4cf43776257391ced1457b72d1457b72",
    "dynasty": "唐",
    "content": [
      "相知出肺腑，非旧亦非亲。",
      "每见云霄侣，多阳鄙拙身。",
      "即期扶泰运，岂料哭贤人。",
      "应是随先帝，依前作近臣。",
      "平生任公直，爱弟尚风尘。",
      "宅闭青松古，坟临赤水新。",
      "官清仍齿壮，儿小复家贫。",
      "惆怅天难问，空流泪满巾。"
    ]
  },
  {
    "id": "4cf43776257391ceb6495f2303e62621",
    "title": "陈情上李景让大夫",
    "authorName": "刘得仁",
    "authorId": "4cf43776257391ced1457b72d1457b72",
    "dynasty": "唐",
    "content": [
      "一被浮名误，旋遭白发侵。",
      "裴回恋明主，梦寐在秋岑。",
      "遇物唯多感，居常只是吟。",
      "待时钳定口，经事压低心。",
      "辛苦文场久，因缘戚里深。",
      "老迷新道路，贫卖旧园林。",
      "晴赏行闻水，宵棋坐见参。",
      "龟留闲去问，僧约偶来寻。",
      "望喜潜凭鹊，娱情愿有琴。",
      "此生如遂意，誓死报知音。",
      "上德怜孤直，唯公拔陆沈。",
      "丘山恩忽被，蝼蚁力难任。",
      "作鉴明同日，听言重若金。",
      "从兹更无限，翘足俟为霖。"
    ]
  },
  {
    "id": "4cf43776257391ce3eee291f819e5a51",
    "title": "和郑先辈谢秩闲居寓书所怀",
    "authorName": "刘得仁",
    "authorId": "4cf43776257391ced1457b72d1457b72",
    "dynasty": "唐",
    "content": [
      "西风日夜吹，万木共离披。",
      "近甸新晴后，高人得意时。",
      "暂闲心亦泰，论道面难欺。",
      "把笔还诗债，将琴当酒资。",
      "蓝衫悬竹桁，乌帽挂松枝。",
      "名占文章重，官归谏宪迟。",
      "生涯贫帝里，公议到台司。",
      "室冷沾苔藓，门清绝路岐。",
      "莫言邻白屋，即贺立丹墀。",
      "岂虑尘埃久，云霄故有期。"
    ]
  },
  {
    "id": "4cf43776257391ce2b3ba9a4f65a6137",
    "title": "病中晨起即事寄场中往还",
    "authorName": "刘得仁",
    "authorId": "4cf43776257391ced1457b72d1457b72",
    "dynasty": "唐",
    "content": [
      "昨日离尘里，今朝懒已成。",
      "岂能为久隐，更欲泥浮名。",
      "虚牖晨光白，幽园晓气清。",
      "戴沙寻水去，披雾入林行。",
      "叠叶孤禽在，初阳半树明。",
      "桑麻新雨润，芦荻古波声。",
      "易向田家熟，元于世路生。",
      "病多三径塞，吟苦四邻惊。"
    ]
  },
  {
    "id": "4cf43776257391ce449c435bd8b105d3",
    "title": "送钱给事赴虢州",
    "authorName": "刘得仁",
    "authorId": "4cf43776257391ced1457b72d1457b72",
    "dynasty": "唐",
    "content": [
      "帝心忧虢俗，暂庭辍掖垣臣。疲瘵初承制，乡闾似得春。",
      "化成应有瑞，位重转闻贫。用作盐梅日，争回卧辙人。"
    ]
  },
  {
    "id": "4cf43776257391ce5047bc5a5f12be64",
    "title": "长门怨",
    "authorName": "刘得仁",
    "authorId": "4cf43776257391ced1457b72d1457b72",
    "dynasty": "唐",
    "content": [
      "争得一人闻此怨，长门深夜有妍姝。",
      "早知雨露翻相误，只插荆钗嫁匹夫。"
    ]
  },
  {
    "id": "4cf43776257391ce3ae33ff8b41bcc0a",
    "title": "池上宿",
    "authorName": "刘得仁",
    "authorId": "4cf43776257391ced1457b72d1457b72",
    "dynasty": "唐",
    "content": [
      "事事不求奢，长吟省叹嗟。",
      "无才堪世弃，有句向谁夸。",
      "老树呈秋色，空池浸月华。",
      "凉风白露夕，此境属诗家。"
    ]
  },
  {
    "id": "4cf43776257391cea78b78d81f785630",
    "title": "夏日即事",
    "authorName": "刘得仁",
    "authorId": "4cf43776257391ced1457b72d1457b72",
    "dynasty": "唐",
    "content": [
      "到晓改诗句，四邻嫌苦吟。",
      "中宵横北斗，夏木隐栖禽。",
      "天地先秋肃，轩窗映月深。",
      "幽庭多此景，惟恐曙光侵。"
    ]
  },
  {
    "id": "4cf437762579275159aaa97941d03ee8",
    "title": "送李四校书",
    "authorName": "元孚",
    "authorId": "4cf4377625792751d1457b72d1457b72",
    "dynasty": "唐",
    "content": [
      "朱丝写别鹤泠泠，诗满红笺月满庭。",
      "莫学楚狂隳姓字，知音还有子期听。"
    ]
  },
  {
    "id": "4cf4377625bcea2e5c6d2761d44d91e2",
    "title": "严陵祠",
    "authorName": "洪子舆",
    "authorId": "4cf4377625bcea2ed1457b72d1457b72",
    "dynasty": "唐",
    "content": [
      "汉主召子陵，归宿洛阳殿。",
      "客星今安在，隐迹犹可见。",
      "水石空潺湲，松篁尚葱茜。",
      "岸深翠阴合，川回白云遍。",
      "幽径滋芜没，荒祠幂霜霰。",
      "垂钓想遗芳，掇蘋羞野荐。",
      "高风激终古，语理忘荣贱。",
      "方验道可尊，山林情不变。"
    ]
  },
  {
    "id": "4cf4377625e8803daa358ac4b9d1b4b3",
    "title": "寻人偶题",
    "authorName": "邵真",
    "authorId": "4cf4377625e8803dd1457b7272da7fd6",
    "dynasty": "唐",
    "content": [
      "日昃不复午，落花难归树。",
      "人生能几何，莫厌相逢遇。"
    ]
  },
  {
    "id": "4cf4377625eea64fd1d0343c515a4f53",
    "title": "陪太原郑行军中丞登汾上阁中丞诗曰汾楼秋水阔宛似到阊门惆怅江湖思惟将南客论南客即詹也辄书即事上答",
    "authorName": "欧阳詹",
    "authorId": "4cf4377625eea64fd1457b72d1457b72",
    "dynasty": "唐",
    "content": [
      "并州汾上阁，登望似吴阊。",
      "贯郭河通路，萦村水逼乡。",
      "城槐临枉渚，巷市接飞梁。",
      "莫论江湖思，南人正断肠。"
    ]
  },
  {
    "id": "4cf4377625eea64f368813dbbfbe5e1a",
    "title": "送少微上人归德峰",
    "authorName": "欧阳詹",
    "authorId": "4cf4377625eea64fd1457b72d1457b72",
    "dynasty": "唐",
    "content": [
      "不负人间累，栖身任所从。",
      "灰心闻密行，菜色见羸容。",
      "幻世方同悟，深居愿继踪。",
      "孤云与禅诵，到后在何峰。"
    ]
  },
  {
    "id": "4cf4377625eea64f64ff285e8e486ea1",
    "title": "荆南夏夜水楼怀昭丘直上人云梦李莘",
    "authorName": "欧阳詹",
    "authorId": "4cf4377625eea64fd1457b72d1457b72",
    "dynasty": "唐",
    "content": [
      "无机成旅逸，中夜上江楼。",
      "云尽月如练，水凉风似秋。",
      "凫声闻梦泽，黛色上昭丘。",
      "不远人情在，良宵恨独游。"
    ]
  },
  {
    "id": "4cf4377625eea64f260a99968e663e7d",
    "title": "旅次舟中对月寄姜公",
    "authorName": "欧阳詹",
    "authorId": "4cf4377625eea64fd1457b72d1457b72",
    "dynasty": "唐",
    "content": [
      "中宵天色净，片月出沧洲。",
      "皎洁临孤岛，婵娟入乱流。",
      "应同故园夜，独起异乡愁。",
      "那得修蓬转，从君上庾楼。"
    ]
  },
  {
    "id": "4cf4377625eea64f2e2b85736a237924",
    "title": "除夜长安客舍",
    "authorName": "欧阳詹",
    "authorId": "4cf4377625eea64fd1457b72d1457b72",
    "dynasty": "唐",
    "content": [
      "十上书仍寝，如流岁又迁。",
      "望家思献寿，算甲恨长年。",
      "虚牖传寒柝，孤灯照绝编。",
      "谁应问穷辙，泣尽更潸然。"
    ]
  },
  {
    "id": "4cf4377625eea64fecc3d9c2322835dc",
    "title": "早秋登慈恩寺塔",
    "authorName": "欧阳詹",
    "authorId": "4cf4377625eea64fd1457b72d1457b72",
    "dynasty": "唐",
    "content": [
      "宝塔过千仞，登临尽四维。",
      "毫端分马颊，墨点辨蛾眉。",
      "地迥风弥紧，天长日久迟。",
      "因高欲有赋，远意惨生悲。"
    ]
  },
  {
    "id": "4cf4377625eea64f1ee027147efc68bf",
    "title": "太原和严长官八月十五日夜西山童子上方玩月寄中丞少尹",
    "authorName": "欧阳詹",
    "authorId": "4cf4377625eea64fd1457b72d1457b72",
    "dynasty": "唐",
    "content": [
      "西寺碧云端，东溟白雪团。",
      "年来一夜玩，君在半天看。",
      "素魄当怀上，清光在下寒。",
      "宜裁济江什，有阻惠连欢。"
    ]
  },
  {
    "id": "4cf4377625eea64f44b1013d801bae80",
    "title": "九日广陵同陈十五先辈登高怀林十二先辈",
    "authorName": "欧阳詹",
    "authorId": "4cf4377625eea64fd1457b72d1457b72",
    "dynasty": "唐",
    "content": [
      "客路重阳日，登高寄上楼。",
      "风烟今令节，台阁古雄州。",
      "泛菊聊斟酒，持萸懒插头。",
      "情人共惆怅，良久不同游。"
    ]
  },
  {
    "id": "4cf4377625eea64ff7c4ffa7adbe3ea4",
    "title": "送高士安下第归岷南宁觐",
    "authorName": "欧阳詹",
    "authorId": "4cf4377625eea64fd1457b72d1457b72",
    "dynasty": "唐",
    "content": [
      "偕隐有贤亲，岷南四十春。",
      "栖云自匪石，观国暂同尘。",
      "就养思儿戏，延年爱鸟伸。",
      "还看谢时去，有类颍阳人。"
    ]
  },
  {
    "id": "4cf4377625eea64ff647e84a0730fca8",
    "title": "述德上兴元严仆射",
    "authorName": "欧阳詹",
    "authorId": "4cf4377625eea64fd1457b72d1457b72",
    "dynasty": "唐",
    "content": [
      "山横碧立并雄岷，大阜洪川共降神。",
      "心合云雷清祸乱，力回天地作阳春。",
      "非熊德愧当周辅，称杰叨惭首汉臣。",
      "何幸腐儒无一艺，得为门下食鱼人。"
    ]
  },
  {
    "id": "4cf4377625eea64f5ce9bf91a9987e18",
    "title": "及第后酬故园亲故",
    "authorName": "欧阳詹",
    "authorId": "4cf4377625eea64fd1457b72d1457b72",
    "dynasty": "唐",
    "content": [
      "才非天授学非师，以此成名曩岂期。",
      "杨叶射频因偶中，桂枝材美敢当之。",
      "称文作艺方惭德，相贺投篇料愧词。",
      "犹著褐衣何足羡，如君即是载鸣时。"
    ]
  },
  {
    "id": "4cf4377625eea64f2172fbaf8b075190",
    "title": "题华十二判官汝州宅内亭",
    "authorName": "欧阳詹",
    "authorId": "4cf4377625eea64fd1457b72d1457b72",
    "dynasty": "唐",
    "content": [
      "高居胜景谁能有，佳意幽情共可欢。",
      "新柳绕门青翡翠，修篁浮径碧琅玕。",
      "步兵阮籍空除屏，彭泽陶潜谩挂冠。",
      "只在城隍也趋府，岂如吾子道斯安。"
    ]
  },
  {
    "id": "4cf4377625eea64f7fe8b78b788c5e09",
    "title": "薛舍人使君观察韩判官侍御许雨晴到所居既霁先呈即事",
    "authorName": "欧阳詹",
    "authorId": "4cf4377625eea64fd1457b72d1457b72",
    "dynasty": "唐",
    "content": [
      "江皋昨夜雨收梅，寂寂衡门与钓台。",
      "西岛落花随水至，前山飞鸟出云来。",
      "观风驷马能言驻，行县双旌许暂回。",
      "岂不偶然聊为竹，空令石径扫莓苔。"
    ]
  },
  {
    "id": "4cf4377625eea64fb7e49026a87c7508",
    "title": "元日陪早朝",
    "authorName": "欧阳詹",
    "authorId": "4cf4377625eea64fd1457b72d1457b72",
    "dynasty": "唐",
    "content": [
      "斗柄东回岁又新，邃旒南面挹来宾。",
      "和光仿佛楼台晓，休气氛氲天地春。",
      "仪籥不唯丹穴鸟，称觞半是越裳人。",
      "江皋腐草今何幸，亦与恒星拱北辰。"
    ]
  },
  {
    "id": "4cf4377625eea64f019381266113ea33",
    "title": "和太原郑中丞登龙兴寺阁",
    "authorName": "欧阳詹",
    "authorId": "4cf4377625eea64fd1457b72d1457b72",
    "dynasty": "唐",
    "content": [
      "青窗朱户半天开，极目凝神望几回。",
      "晋国颓墉生草树，皇家瑞气在楼台。",
      "千条水入黄河去，万点山从紫塞来。",
      "独恨侍游违长者，不知高意是谁陪。"
    ]
  },
  {
    "id": "4cf4377625eea64f1aa3fd3c61676bd7",
    "title": "咏德上太原李尚书",
    "authorName": "欧阳詹",
    "authorId": "4cf4377625eea64fd1457b72d1457b72",
    "dynasty": "唐",
    "content": [
      "那以公方郭细侯，并州非复旧并州。",
      "九重帝宅司丹地，十万兵枢拥碧油。",
      "锵玉半为趋閤吏，腰金皆是走庭流。",
      "王褒见德空知颂，身在三千最上头。"
    ]
  },
  {
    "id": "4cf4377625eea64f106cca657d70e075",
    "title": "灵岩述旧",
    "authorName": "欧阳詹",
    "authorId": "4cf4377625eea64fd1457b72d1457b72",
    "dynasty": "唐",
    "content": [
      "不到灵岩又二年，重来风景尚依然。",
      "层峦迥出青霄外，倦鸟归飞夕照边。",
      "坐爱云林泉石好，行寻暖谷野桥连。",
      "同游不觉天将晚，暂借僧房一榻眠。"
    ]
  },
  {
    "id": "4cf4377625eea64f49bbcee555f19e74",
    "title": "蜀门与林蕴分路后屡有山川似闽中因寄林蕴蕴亦闽人也",
    "authorName": "欧阳詹",
    "authorId": "4cf4377625eea64fd1457b72d1457b72",
    "dynasty": "唐",
    "content": [
      "村步如延寿，川原似福平。",
      "无人相共识，独自故乡情。"
    ]
  },
  {
    "id": "4cf4377625eea64f8ada9fe70a8f82bf",
    "title": "读周太公传",
    "authorName": "欧阳詹",
    "authorId": "4cf4377625eea64fd1457b72d1457b72",
    "dynasty": "唐",
    "content": [
      "论兵去商虐，讲德兴周道。",
      "屠沽未遇时，岂异兹川老。"
    ]
  },
  {
    "id": "4cf4377625eea64f461503683e33ec7b",
    "title": "乐津店北陂",
    "authorName": "欧阳詹",
    "authorId": "4cf4377625eea64fd1457b72d1457b72",
    "dynasty": "唐",
    "content": [
      "婵娟有丽玉如也，美笑当予系予马。",
      "罗帏碧簟岂相容，行到山头忆山下。"
    ]
  },
  {
    "id": "4cf4377625eea64f7806ebd3a52d3c47",
    "title": "出蜀门",
    "authorName": "欧阳詹",
    "authorId": "4cf4377625eea64fd1457b72d1457b72",
    "dynasty": "唐",
    "content": [
      "北客今朝出蜀门，翛然领得入时魂。",
      "游人莫道归来易，三不曾闻古老言。"
    ]
  },
  {
    "id": "4cf4377625eea64fba4c1258f4678a4f",
    "title": "题第五司户侍御",
    "authorName": "欧阳詹",
    "authorId": "4cf4377625eea64fd1457b72d1457b72",
    "dynasty": "唐",
    "content": [
      "曾称野鹤比群公，忽作长松向府中。",
      "骢马不骑人不识，冷然三尺别生风。"
    ]
  },
  {
    "id": "4cf4377625eea64f0897395bc0cb07a1",
    "title": "建溪行待陈诩",
    "authorName": "欧阳詹",
    "authorId": "4cf4377625eea64fd1457b72d1457b72",
    "dynasty": "唐",
    "content": [
      "偕行那得会心期，先者贪前后者迟。",
      "空忆丽词能状物，每看奇异但相思。"
    ]
  },
  {
    "id": "4cf4377625eea64ff647e84a887a0046",
    "title": "述德上兴元严仆射",
    "authorName": "欧阳詹",
    "authorId": "4cf4377625eea64fd1457b72d1457b72",
    "dynasty": "唐",
    "content": [
      "推车阃外主恩新，今日梁川草遍春。",
      "玉色据鞍双节下，扬兵百万路无尘。"
    ]
  },
  {
    "id": "4cf4377625eea64f3400caa1a1dd39f4",
    "title": "许州送张中丞出临颍镇",
    "authorName": "欧阳詹",
    "authorId": "4cf4377625eea64fd1457b72d1457b72",
    "dynasty": "唐",
    "content": [
      "心诵阴符口不言，风驱千骑出辕门。",
      "孙吴去后无长策，谁敌留侯直下孙。"
    ]
  },
  {
    "id": "4cf4377625eea64f75fd98bb44b78c8c",
    "title": "睹亡友",
    "authorName": "欧阳詹",
    "authorId": "4cf4377625eea64fd1457b72d1457b72",
    "dynasty": "唐",
    "content": [
      "旧友亲题壁上诗，伤看缘迹不缘词。",
      "门前犹是长安道，无复回车下笔时。"
    ]
  },
  {
    "id": "4cf4377625eea64f901cb355d570cf5b",
    "title": "题秦岭",
    "authorName": "欧阳詹",
    "authorId": "4cf4377625eea64fd1457b72d1457b72",
    "dynasty": "唐",
    "content": [
      "南下斯须隔帝乡，北行一步掩南方。",
      "悠悠烟景两边意，蜀客秦人各断肠。"
    ]
  },
  {
    "id": "4cf4377625eea64f2fb35e33c5e9e19f",
    "title": "自南山却赴京师石臼岭头即事寄严仆射",
    "authorName": "欧阳詹",
    "authorId": "4cf4377625eea64fd1457b72d1457b72",
    "dynasty": "唐",
    "content": [
      "鸟企蛇盘地半天，下窥千仞到浮烟。",
      "因高回望沾恩处，认得梁州落日边。"
    ]
  },
  {
    "id": "4cf4377625eea64f8ae73555f0ae1c47",
    "title": "与洪孺卿自梁州回途中经骆谷见野果有闽中悬壶子即同采摘因呈之洪亦闽人",
    "authorName": "欧阳詹",
    "authorId": "4cf4377625eea64fd1457b72d1457b72",
    "dynasty": "唐",
    "content": [
      "青苞朱实忽离离，摘得盈筐泪更垂。",
      "上德同之岂无意，故园山路一枝枝。"
    ]
  },
  {
    "id": "4cf4377625eea64f8b6449a0ecd1aa52",
    "title": "韦晤宅听歌",
    "authorName": "欧阳詹",
    "authorId": "4cf4377625eea64fd1457b72d1457b72",
    "dynasty": "唐",
    "content": [
      "服制虹霓鬓似云，萧郎屋里上清人。",
      "等闲逐酒倾杯乐，飞尽虹梁一夜尘。"
    ]
  },
  {
    "id": "4cf4377625eea64fc45d286e713e0a6a",
    "title": "与林蕴同之蜀途次嘉陵江认得越鸟声呈林林亦闽中人也",
    "authorName": "欧阳詹",
    "authorId": "4cf4377625eea64fd1457b72d1457b72",
    "dynasty": "唐",
    "content": [
      "正是闽中越鸟声，几回留听暗沾缨。",
      "伤心激念君深浅，共有离乡万里情。"
    ]
  },
  {
    "id": "4cf4377625eea64f53b942e1632a2390",
    "title": "送闻上人游嵩山",
    "authorName": "欧阳詹",
    "authorId": "4cf4377625eea64fd1457b72d1457b72",
    "dynasty": "唐",
    "content": [
      "二室峰峰昔愿游，从云从鹤思悠悠。",
      "丹梯石路君先去，为上青冥最上头。"
    ]
  },
  {
    "id": "4cf4377625eea64f84edf3e4974d07f4",
    "title": "永",
    "authorName": "欧阳詹",
    "authorId": "4cf4377625eea64fd1457b72d1457b72",
    "dynasty": "唐",
    "content": [
      "草席蒲团不扫尘，松闲石上似无人。",
      "群阴欲午钟声动，自煮溪蔬养幻身。"
    ]
  },
  {
    "id": "4cf4377625eea64f4bbeee9b9e69d2a6",
    "title": "山中老僧",
    "authorName": "欧阳詹",
    "authorId": "4cf4377625eea64fd1457b72d1457b72",
    "dynasty": "唐",
    "content": [
      "笑向来人话古时，绳床竹杖自扶持。",
      "秋深头冷不能剃，白黑苍然发到眉。"
    ]
  },
  {
    "id": "4cf4377625eea64f3d334a89052442e8",
    "title": "赠鲁山李明府",
    "authorName": "欧阳詹",
    "authorId": "4cf4377625eea64fd1457b72d1457b72",
    "dynasty": "唐",
    "content": [
      "外户通宵不闭关，抱孙弄子万家闲。",
      "若将邑号称贤宰，又是皇唐李鲁山。"
    ]
  },
  {
    "id": "4cf4377625eea64fd7040196933596e2",
    "title": "泉州赴上都留别舍弟及故人",
    "authorName": "欧阳詹",
    "authorId": "4cf4377625eea64fd1457b72d1457b72",
    "dynasty": "唐",
    "content": [
      "天长地阔多岐路，身即飞蓬共水萍。",
      "匹马将驱岂容易，弟兄亲故满离亭。"
    ]
  },
  {
    "id": "4cf4377625eea64f33bb1c47df0a2c76",
    "title": "送张骠骑邠宁行营",
    "authorName": "欧阳詹",
    "authorId": "4cf4377625eea64fd1457b72d1457b72",
    "dynasty": "唐",
    "content": [
      "宝马雕弓金仆姑，龙骧虎视出皇都。",
      "扬鞭莫怪轻胡虏，曾在渔阳敌万夫。"
    ]
  },
  {
    "id": "4cf4377625eea64f11562d0d8d1183e8",
    "title": "和严长官秋日登太原龙兴寺阁野望",
    "authorName": "欧阳詹",
    "authorId": "4cf4377625eea64fd1457b72d1457b72",
    "dynasty": "唐",
    "content": [
      "百丈化城楼，君登最上头。",
      "九霄回栈路，八到视并州。",
      "烟火遗尧庶，山河启圣猷。",
      "短垣齐介岭，片白指分流。",
      "清铎中天籁，哀鸣下界秋。",
      "境闲知道胜，心远见名浮。",
      "岂念乘肥马，方应驾大牛。",
      "自怜蓬逐吹，不得与良游。"
    ]
  },
  {
    "id": "4cf4377625eea64fef6a97306dff6073",
    "title": "小苑春望宫池柳色",
    "authorName": "欧阳詹",
    "authorId": "4cf4377625eea64fd1457b72d1457b72",
    "dynasty": "唐",
    "content": [
      "东风韶景至，垂柳御沟新。",
      "媚作千门秀，连为一道春。",
      "柔荑生女指，嫩叶长龙鳞。",
      "舞絮回青岸，翻烟拂绿蘋。",
      "王孙初命赏，佳客欲伤神。",
      "芳意堪相赠，一枝先远人。"
    ]
  },
  {
    "id": "4cf4377625eea64fb557a6ffbc9e6091",
    "title": "东风二章其一",
    "authorName": "欧阳詹",
    "authorId": "4cf4377625eea64fd1457b72d1457b72",
    "dynasty": "唐",
    "content": [
      "东风叶时，匪沃匪飘。莫雪凝川，莫阴冱郊。朝不徯夕乃销，东风之行地上兮。",
      "上德临慝，匪戮匪枭。莫暴在野，莫丑在阶。以踣以歼，夕不徯朝，陇西公来浚都兮。"
    ]
  },
  {
    "id": "4cf4377625eea64fdab9344cd597e3d3",
    "title": "有所恨二章",
    "authorName": "欧阳詹",
    "authorId": "4cf4377625eea64fd1457b72d1457b72",
    "dynasty": "唐",
    "content": [
      "相思君子，吁嗟万里。亦既至止，曷不觏止。本不信巫，谓巫言是履。",
      "在门五日，如待之死，有所恨兮。"
    ]
  },
  {
    "id": "4cf4377625eea64fdab9344cbe2b0368",
    "title": "有所恨二章",
    "authorName": "欧阳詹",
    "authorId": "4cf4377625eea64fd1457b72d1457b72",
    "dynasty": "唐",
    "content": [
      "相思遗衣，为忆以贻。亦既受止，曷不保持。本不欺友，谓友情是违。",
      "隔生之赠，造次亡之，有所恨兮。"
    ]
  },
  {
    "id": "4cf4377625eea64ff2d5ea309b9533d7",
    "title": "玩月",
    "authorName": "欧阳詹",
    "authorId": "4cf4377625eea64fd1457b72d1457b72",
    "dynasty": "唐",
    "content": [
      "八月十五夕，旧嘉蟾兔光。",
      "斯从古人好，共下今宵堂。",
      "素魄皎孤凝，芳辉纷四扬。",
      "裴回林上头，泛滟天中央。",
      "皓露助流华，轻风佐浮凉。",
      "清冷到肌骨，洁白盈衣裳。",
      "惜此苦宜玩，揽之非可将。",
      "含情顾广庭，愿勿沈西方。"
    ]
  },
  {
    "id": "4cf4377625eea64fe55358751b8f202a",
    "title": "咏德上韦检察",
    "authorName": "欧阳詹",
    "authorId": "4cf4377625eea64fd1457b72d1457b72",
    "dynasty": "唐",
    "content": [
      "少华类太华，太室似少室。",
      "亚相与丞相，亦复无异质。",
      "渟如月临水，肃若松照日。",
      "辉影互光澄，阴森两葱郁。",
      "连城鸾凤分，同气龟龙出。",
      "并力革夷心，通筹整师律。",
      "英豪愿回席，蛮貊皆屈膝。",
      "中外行分途，寰瀛待清谧。"
    ]
  },
  {
    "id": "4cf4377625eea64fc1ad611656d7e413",
    "title": "寓兴",
    "authorName": "欧阳詹",
    "authorId": "4cf4377625eea64fd1457b72d1457b72",
    "dynasty": "唐",
    "content": [
      "桃李有奇质，樗栎无妙姿。",
      "皆承庆云沃，一种春风吹。",
      "美恶苟同归，喧嚣徒尔为。",
      "相将任玄造，聊醉手中卮。"
    ]
  },
  {
    "id": "4cf4377625eea64fc3f9fde550d1c417",
    "title": "答韩十八驽骥吟",
    "authorName": "欧阳詹",
    "authorId": "4cf4377625eea64fd1457b72d1457b72",
    "dynasty": "唐",
    "content": [
      "故人舒其愤，昨示驽骥篇。",
      "驽以易售陈，骥以难知言。",
      "委曲感既深，咨嗟词亦殷。",
      "伊情有远澜，余志逊其源。",
      "室在周孔堂，道通尧舜门。",
      "调雅声寡同，途遐势难翻。",
      "顾兹万恨来，假彼二物云。",
      "贱贵而贵贱，世人良共然。",
      "巴蕉一叶妖，茙葵一花妍。",
      "毕无才实资，手植阶墀前。",
      "楩楠十围瑰，松柏百尺坚。",
      "罔念梁栋功，野长丘墟边。",
      "伤哉昌黎韩，焉得不迍邅。",
      "上帝本厚生，大君方建元。",
      "宝将庇群氓，庶此规崇轩。",
      "班尔图永安，抡择期精专。",
      "君看广厦中，岂有树庭萱。"
    ]
  },
  {
    "id": "4cf4377625eea64fedcf7fafb554efe7",
    "title": "益昌行",
    "authorName": "欧阳詹",
    "authorId": "4cf4377625eea64fd1457b72d1457b72",
    "dynasty": "唐",
    "content": [
      "驱马至益昌，倍惊风俗和。",
      "耕夫陇上谣，负者途中歌。",
      "处处川复原，重重山与河。",
      "人烟遍馀田，时稼无闲坡。",
      "问业一何修，太守德化加。",
      "问身一何安，太守恩怀多。",
      "贤哉我太守，在古无以过。",
      "爱人甚爱身，治郡如治家。",
      "云雷既奋腾，草木遂萌芽。",
      "乃知良二千，德足为国华。",
      "今时固精求，汉帝非徒嗟。",
      "四海有青春，众植伫扬葩。",
      "期当作说霖，天下同滂𩃱。"
    ]
  },
  {
    "id": "4cf4377625eea64fcdc9ce0cd39aa882",
    "title": "自淮中",
    "authorName": "欧阳詹",
    "authorId": "4cf4377625eea64fd1457b72d1457b72",
    "dynasty": "唐",
    "content": [
      "惆怅策疲马，孤蓬被风吹。",
      "昨东今又西，冉冉长路岐。",
      "岁晚树无叶，夜寒霜满枝。",
      "旅人恒苦辛，冥寞天何知。"
    ]
  },
  {
    "id": "4cf4377625eea64f720a754ef9b6b8ba",
    "title": "晨装行",
    "authorName": "欧阳詹",
    "authorId": "4cf4377625eea64fd1457b72d1457b72",
    "dynasty": "唐",
    "content": [
      "村店月西出，山林鹎鵊声。",
      "旅灯彻夜席，束囊事晨征。",
      "寂寂人尚眠，悠悠天未明。",
      "岂无偃息心，所务前有程。"
    ]
  },
  {
    "id": "4cf4377625eea64fda33bd4e075823f4",
    "title": "新都行",
    "authorName": "欧阳詹",
    "authorId": "4cf4377625eea64fd1457b72d1457b72",
    "dynasty": "唐",
    "content": [
      "缥缈空中丝，蒙笼道傍树。",
      "翻兹叶间吹，惹破花上露。",
      "悠扬丝意去，苒蒻花枝住。",
      "何计脱缠绵，天长春日暮。"
    ]
  },
  {
    "id": "4cf4377625eea64f2247bada543ea0da",
    "title": "太原旅怀呈薛十八侍御齐十二奉礼",
    "authorName": "欧阳詹",
    "authorId": "4cf4377625eea64fd1457b72d1457b72",
    "dynasty": "唐",
    "content": [
      "前来称英隽，有食主人鱼。",
      "后来曰贤才，又受主人车。",
      "伊予亦投刺，恩煦胡凋疏。",
      "既睹主人面，复见主人书。",
      "糊口百家周，赁庑三月馀。",
      "眼见寒序臻，坐送秋光除。",
      "西日惄饥肠，北风疾絺裾。",
      "升堂有知音，此意当何如。"
    ]
  },
  {
    "id": "4cf4377625eea64f58ebcadc55d10b51",
    "title": "李评事公进示文集因赠之",
    "authorName": "欧阳詹",
    "authorId": "4cf4377625eea64fd1457b72d1457b72",
    "dynasty": "唐",
    "content": [
      "风雅不坠地，五言始君先。",
      "希微嘉会章，杳冥河梁篇。",
      "理蔓语无枝，言一意则千。",
      "往来更后人，浇荡醨前源。",
      "倾筐实不收，朴樕华争繁。",
      "大教护微旨，哲人生令孙。",
      "高飙激颓波，坐使横流翻。",
      "昔日越重阻，侧聆沧海传。",
      "逮兹觌清扬，幸睹青琅编。",
      "泠泠中山醇，片片昆丘璠。",
      "一杯有馀味，再览增光鲜。",
      "对宝人皆鉴，握鞶良自妍。",
      "吾其告先师，六义今还全。"
    ]
  },
  {
    "id": "4cf4377625eea64fe6455f6ca34ed74c",
    "title": "徐十八晦落第",
    "authorName": "欧阳詹",
    "authorId": "4cf4377625eea64fd1457b72d1457b72",
    "dynasty": "唐",
    "content": [
      "嘉谷不夏熟，大器当晚成。",
      "徐生异凡鸟，安得非时鸣。",
      "汲汲有所为，驱驱无本情。",
      "懿哉苍梧凤，终见排云征。"
    ]
  },
  {
    "id": "4cf4377625eea64fb5570c8afa1c9044",
    "title": "春日途中寄故园所亲",
    "authorName": "欧阳詹",
    "authorId": "4cf4377625eea64fd1457b72d1457b72",
    "dynasty": "唐",
    "content": [
      "客路度年华，故园云未返。",
      "悠悠去源水，日日只有远。",
      "始叹秋叶零，又看春草晚。",
      "寄书南飞鸿，相忆剧乡县。"
    ]
  },
  {
    "id": "4cf4377625eea64f9cf29143f6ef84ae",
    "title": "蜀中将归留辞韩",
    "authorName": "欧阳詹",
    "authorId": "4cf4377625eea64fd1457b72d1457b72",
    "dynasty": "唐",
    "content": [
      "宁体即云构，方前恒玉食。",
      "贫居岂及此，要自怀归忆。",
      "在梦关山远，如流岁华逼。",
      "明晨首乡路，迢遰孤飞翼。"
    ]
  },
  {
    "id": "4cf4377625eea64f58b8f044c7846806",
    "title": "江夏留别华二",
    "authorName": "欧阳詹",
    "authorId": "4cf4377625eea64fd1457b72d1457b72",
    "dynasty": "唐",
    "content": [
      "弭棹已伤别，不堪离绪催。",
      "十年一心人，千里同舟来。",
      "乡路我尚遥，客游君未回。",
      "将何慰两端，互勉临岐杯。"
    ]
  },
  {
    "id": "4cf4377625eea64f8d8e21b3b7317292",
    "title": "送潭州陆户曹之任",
    "authorName": "欧阳詹",
    "authorId": "4cf4377625eea64fd1457b72d1457b72",
    "dynasty": "唐",
    "content": [
      "三语又为掾，大家闻屈声。",
      "多年名下人，四姓江南英。",
      "衡岳半天秀，湘潭无底清。",
      "何言驱车远，去有蒙庄情。"
    ]
  },
  {
    "id": "4cf4377625eea64fa94914d1b26cc244",
    "title": "福州送郑楚材赴京时监察刘公亮有感激郑意",
    "authorName": "欧阳詹",
    "authorId": "4cf4377625eea64fd1457b72d1457b72",
    "dynasty": "唐",
    "content": [
      "美人河岳灵，家本荥水濆。",
      "门承若兰族，身蕴如琼文。",
      "早折青桂枝，俯窥鸿鹄群。",
      "迩来丹霄姿，远逐苍梧云。",
      "有伊光鉴人，惜兹瑶蕙薰。",
      "中酣前激昂，四座同氛氲。",
      "海郡梅霪晴，山邮炎景曛。",
      "回翔罢南游，鸣唳期西闻。",
      "秦塞鸾凤征，越江云雨分。",
      "从兹一别离，伫致如尧君。"
    ]
  },
  {
    "id": "4cf4377625eea64f0cfccb0eb87a4ee1",
    "title": "初发太原途中寄太原所思",
    "authorName": "欧阳詹",
    "authorId": "4cf4377625eea64fd1457b72d1457b72",
    "dynasty": "唐",
    "content": [
      "驱马觉渐远，回头长路尘。",
      "高城已不见，况复城中人。",
      "去意自未甘，居情谅犹辛。",
      "五原东北晋，千里西南秦。",
      "一屦不出门，一车无停轮。",
      "流萍与系匏，早晚期相亲。"
    ]
  },
  {
    "id": "4cf4377625eea64fb33dcc64aeb2c7b9",
    "title": "汝川行",
    "authorName": "欧阳詹",
    "authorId": "4cf4377625eea64fd1457b72d1457b72",
    "dynasty": "唐",
    "content": [
      "汝坟春女蚕忙月，朝起采桑日西没。",
      "轻绡裙露红罗袜，半蹋金梯倚枝歇。",
      "垂空玉腕若无骨，映叶朱唇似花发。",
      "相欢谁是游冶郎，蚕休不得岐路旁。"
    ]
  },
  {
    "id": "4cf4377625eea64fe4887cd15c3663b4",
    "title": "相和歌辞铜雀妓",
    "authorName": "欧阳詹",
    "authorId": "4cf4377625eea64fd1457b72d1457b72",
    "dynasty": "唐",
    "content": [
      "萧条登古台，回首黄金屋。",
      "落叶不归林，高陵永为谷。",
      "妆容徒自丽，舞态阅谁目。",
      "惆怅穗帷前，歌声苦于哭。"
    ]
  },
  {
    "id": "4cf4377625eea64f92283986f9df3ee6",
    "title": "秋夜寄僧",
    "authorName": "欧阳詹",
    "authorId": "4cf4377625eea64fd1457b72d1457b72",
    "dynasty": "唐",
    "content": [
      "尚被浮名诱此身，今时谁与德为邻。",
      "遥知是夜檀溪上，月照千峰为一人。"
    ]
  },
  {
    "id": "4cf4377625f1f71d9ee759da47cfa524",
    "title": "上盐城令述德诗",
    "authorName": "张辞",
    "authorId": "4cf4377625f1f71dd1457b72d1457b72",
    "dynasty": "唐",
    "content": [
      "门风常有蕙兰馨，鼎族家传霸国名。",
      "容貌静悬秋月彩，文章高振海涛声。",
      "讼堂无事调琴轸，郡阁何妨醉玉觥。",
      "今日东渐桥下水，一条从此镇常清。"
    ]
  },
  {
    "id": "4cf4377625f1f71de2c2d347e725d354",
    "title": "别令诗",
    "authorName": "张辞",
    "authorId": "4cf4377625f1f71dd1457b72d1457b72",
    "dynasty": "唐",
    "content": [
      "张辞张辞自不会，天下经书在腹内。",
      "身即腾腾处世间，心即逍遥出天外。"
    ]
  },
  {
    "id": "4cf4377625f1f71db428d6a2e4e533ce",
    "title": "题壁",
    "authorName": "张辞",
    "authorId": "4cf4377625f1f71dd1457b72d1457b72",
    "dynasty": "唐",
    "content": [
      "争那金乌何，头上飞不住。",
      "红炉漫烧药，玉颜安可驻。",
      "今年花发枝，明年叶落树。",
      "不如且饮酒，莫管流年度。"
    ]
  },
  {
    "id": "4cf4377625f404e61dd0e649c8f0ecdd",
    "title": "对酒",
    "authorName": "赵牧",
    "authorId": "4cf4377625f404e6d1457b72d1457b72",
    "dynasty": "唐",
    "content": [
      "云翁耕扶桑，种黍养日乌。手挼六十花甲子，循环落落如弄珠。",
      "长绳系日未是愚，有翁临镜捋白须。饥魂吊骨吟古书，冯唐八十无高车。",
      "人生如云在须臾，何乃自苦八尺躯。裂衣换酒且为娱，劝君朝饮一瓢。",
      "夜饮一壶，杞天崩。雷腾腾，桀非尧是何足凭。",
      "桐君桂父岂胜我，醉里白龙多上升。菖蒲花开鱼尾定，金丹始可延君命。"
    ]
  },
  {
    "id": "4cf4377626132eb77d234bf9f841ea1b",
    "title": "享文恭太子庙乐章",
    "authorName": "陈京",
    "authorId": "4cf4377626132eb7d1457b72d1457b72",
    "dynasty": "唐",
    "content": [
      "歌以德发，声以乐贵。",
      "乐善名存，追仙礼异。",
      "鸾旌拱修，凤鸣合次。",
      "神听皇慈，仲月皆至。"
    ]
  },
  {
    "id": "4cf43776262357e99216a471c87a3fc5",
    "title": "游昌化精舍",
    "authorName": "柳明献",
    "authorId": "4cf43776262357e9d1457b72d1457b72",
    "dynasty": "唐",
    "content": [
      "宝台侵汉远，金地接霞高。",
      "何必游天外，忻此契卢敖。"
    ]
  },
  {
    "id": "4cf4377626a9e7d83a46c54aff6df53f",
    "title": "奉和同太子监守违恋",
    "authorName": "李元嘉",
    "authorId": "4cf4377626a9e7d8d1457b72f79921bb",
    "dynasty": "唐",
    "content": [
      "乾象开层构，离明启少阳。",
      "卜征从献吉，守器属元良。",
      "逖矣凌周诵，遥哉掩汉庄。",
      "好士倾南洛，多才盛北场。",
      "地分丹鹫岭，途间白云乡。",
      "储诚虔晓夕，宸爱积炎凉。",
      "珠璧连霄汉，万物仰重光。"
    ]
  },
  {
    "id": "4cf4377626b05ab46af5952ef2e3449e",
    "title": "七老会诗",
    "authorName": "郑据",
    "authorId": "4cf4377626b05ab4d1457b72d1457b72",
    "dynasty": "唐",
    "content": [
      "东洛幽闲日暮春，邀欢多是白头宾。",
      "官班朱紫多相似，年纪高低次第匀。",
      "联句每言松竹意，停杯多说古今人。",
      "更无外事来心肺，空有清虚入思神。",
      "醉舞两回迎劝酒，狂歌一曲会娱身。",
      "今朝何事偏情重，同作明时列任臣。"
    ]
  },
  {
    "id": "4cf4377626e0a05c3bf1906f86b98c1e",
    "title": "闰月定四时",
    "authorName": "徐至",
    "authorId": "4cf4377626e0a05cd1457b72d1457b72",
    "dynasty": "唐",
    "content": [
      "积数归成闰，羲和职旧司。",
      "分铢标斗建，盈缩正人时。",
      "节候潜相应，星辰自合期。",
      "寸阴宁越度，长历信无欺。",
      "定向铜壶辨，还从玉律推。",
      "高明终不谬，委鉴本无私。"
    ]
  },
  {
    "id": "4cf4377626e1fa68d058cafb4b0686cc",
    "title": "题菖蒲废观",
    "authorName": "许三畏",
    "authorId": "4cf4377626e1fa68d1457b72d1457b72",
    "dynasty": "唐",
    "content": [
      "本是安期烧药处，今来改作坐禅宫。",
      "数僧梵响满楼月，深谷猿声半夜风。",
      "金简事移松阁迥，彩云影散阆山空。",
      "我来不见修真客，却得真如问远公。"
    ]
  },
  {
    "id": "4cf4377627186be7b51dc953022ff585",
    "title": "登单于台",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "边兵春尽回，独上单于台。",
      "白日地中出，黄河天外来。",
      "沙翻痕似浪，风急响疑雷。",
      "欲向阴关度，阴关晓不开。"
    ]
  },
  {
    "id": "4cf4377627186be7d19ce70a1034e3ef",
    "title": "寄友人",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "恋道欲何如，东西远索居。",
      "长疑即见面，翻致久无书。",
      "甸麦深藏雉，淮苔浅露鱼。",
      "相思不我会，明月几盈虚。"
    ]
  },
  {
    "id": "4cf4377627186be7e8b1799877d25303",
    "title": "过萧关",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "出得萧关北，儒衣不称身。",
      "陇狐来试客，沙鹘下欺人。",
      "晓戍残烽火，晴原起猎尘。",
      "边戎莫相忌，非是霍家亲。"
    ]
  },
  {
    "id": "4cf4377627186be705987ed1bf0578e9",
    "title": "盆池",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "圆内陶化功，外绝众流通。",
      "选处离松影，穿时减药丛。",
      "别疑天在地，长对月当空。",
      "每使登门客，烟波入梦中。"
    ]
  },
  {
    "id": "4cf4377627186be7b066722e0bee2c70",
    "title": "野泉",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "远出白云中，长年听不同。",
      "清声萦乱石，寒色入长空。",
      "挂壁聊成雨，穿林别起风。",
      "温泉非尔数，源发在深空。"
    ]
  },
  {
    "id": "4cf4377627186be7e39f62cbc730d803",
    "title": "送成州牧",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "清时为塞郡，自古有儒流。",
      "素望知难惬，新恩且用酬。",
      "犬牙连蜀国，兵额贯秦州。",
      "只作三年别，谁能听邑留。"
    ]
  },
  {
    "id": "4cf4377627186be7803b2fae748a8617",
    "title": "蓟北书事",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "度碛如经海，茫然但见空。",
      "戍楼承落日，沙塞碍惊蓬。",
      "暑过燕僧出，时平虏客通。",
      "逢人皆上将，谁有定边功。"
    ]
  },
  {
    "id": "4cf4377627186be70be6bf52a66828cf",
    "title": "送徐州薛尚书",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "上将出儒中，论诗拟立功。",
      "州从禹后别，军自汉来雄。",
      "远驿销寒日，严城肃暮空。",
      "龙颜有遗庙，犹得奠英风。"
    ]
  },
  {
    "id": "4cf4377627186be751854a0359b2d27f",
    "title": "贻曹郎中",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "所作高前古，封章自曲台。",
      "细看明主意，终用出人才。",
      "省印寻僧锁，书楼领鹤开。",
      "南山有旧友，时向白云来。"
    ]
  },
  {
    "id": "4cf4377627186be75fb7eb81cffca7d0",
    "title": "送缙云尉",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "释褐从仙尉，之官兴若何。",
      "去程唯水石，公署在云萝。",
      "野饭楼中迥，晴峰案上多。",
      "三年罢趋府，应更战高科。"
    ]
  },
  {
    "id": "4cf4377627186be7a15960ae1c37480a",
    "title": "送董卿赴台州",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "九陌除书出，寻僧问海城。",
      "家从中路挈，吏隔数州迎。",
      "夜蚌侵灯影，春禽杂橹声。",
      "开图见异迹，思上石桥行。"
    ]
  },
  {
    "id": "4cf4377627186be7b649cf377c9bb9db",
    "title": "送友人赴泾州幕",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "杏园沈饮散，荣别就佳招。",
      "日月相期尽，山川独去遥。",
      "府楼明蜀雪，关碛转胡雕。",
      "纵有烟尘动，应随上策销。"
    ]
  },
  {
    "id": "4cf4377627186be7995717b0830c873d",
    "title": "逢漳州崔使君北归",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "在郡多殊称，无人不望回。",
      "离城携客去，度岭担猿来。",
      "障写经冬蕊，瓶缄落暑梅。",
      "长安有归宅，归见锁青苔。"
    ]
  },
  {
    "id": "4cf4377627186be70ab61043b78e19e5",
    "title": "云朔逢山友",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "会面却生疑，居然似梦归。",
      "塞深行客少，家远识人稀。",
      "战马分旗牧，惊禽曳箭飞。",
      "将军虽异礼，难便脱麻衣。"
    ]
  },
  {
    "id": "4cf4377627186be7f91d5cb6170c44e7",
    "title": "别后寄友生",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "上马如飞鸟，飘然隔去尘。",
      "共看今夜月，独作异乡人。",
      "就养江南熟，移居井赋新。",
      "襄阳曾卜隐，应与孟家邻。"
    ]
  },
  {
    "id": "4cf4377627186be772565d9ff18af7f4",
    "title": "边游别友人",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "欲别不止泪，当杯难强歌。",
      "家贫随日长，身病涉寒多。",
      "雨雪迷燕路，田园隔楚波。",
      "良时未自致，归去欲如何。"
    ]
  },
  {
    "id": "4cf4377627186be706fdc25721a73f00",
    "title": "边庭送别",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "一生虽达理，远别亦相悲。",
      "白发无修处，青松有老时。",
      "暮烟传戍起，寒日隔沙垂。",
      "若是长安去，何难定后期。"
    ]
  },
  {
    "id": "4cf4377627186be77958607ff3b00de0",
    "title": "将之京师留别亲友",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "达命何劳问，西游且自期。",
      "至公如有日，知我岂无时。",
      "野迥蝉相答，堤长柳对垂。",
      "酣歌一举袂，明发不堪思。"
    ]
  },
  {
    "id": "4cf4377627186be748ec2cdbacf321cb",
    "title": "赠别山友",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "从容无限意，不独为离群。",
      "年长惊黄叶，时清厌白云。",
      "旧山回马见，寒瀑别家闻。",
      "相与存吾道，穷通各自分。"
    ]
  },
  {
    "id": "4cf4377627186be71b388780dffae005",
    "title": "途次绩溪先寄陈明府",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "入境风烟好，幽人不易传。",
      "新居多是客，旧隐半成仙。",
      "山断云冲骑，溪长柳拂船。",
      "何当许过县，闻有箧中篇。"
    ]
  },
  {
    "id": "4cf4377627186be7d2c7cccb8acf28f4",
    "title": "经荒驿",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "古驿成幽境，云萝隔四邻。",
      "夜灯移宿鸟，秋雨禁行人。",
      "废巷荆丛合，荒庭虎迹新。",
      "昔年经此地，终日是红尘。"
    ]
  },
  {
    "id": "4cf4377627186be7daeafab26fc103c1",
    "title": "赠栖白大师",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "剃发得时名，僧应别应星。",
      "偶题皆有诏，闲论便成经。",
      "扫叶寒烧鼎，融冰晓注瓶。",
      "长因内斋出，多客叩禅扃。"
    ]
  },
  {
    "id": "4cf4377627186be78f92989039b815d5",
    "title": "赠闻一上人",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "见面虽年少，闻名似白头。",
      "玄谈穷释旨，清思掩诗流。",
      "果落痕生砌，松高影上楼。",
      "坛场在三殿，应召入焚修。"
    ]
  },
  {
    "id": "4cf4377627186be7952b1ee44cf46c5b",
    "title": "赠可伦上人",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "师教本于空，流来不自东。",
      "修从多劫后，行出众人中。",
      "衲冷湖山雨，幡轻海甸风。",
      "游吴累夏讲，还与虎溪同。"
    ]
  },
  {
    "id": "4cf4377627186be7743743a8467223dd",
    "title": "寄法乾寺令諲太师",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "师居中禁寺，外请已无缘。",
      "望幸唯修偈，承恩不乱禅。",
      "院多喧种药，池有化生莲。",
      "何日龙宫里，相寻借法船。"
    ]
  },
  {
    "id": "4cf4377627186be702fdd176d8b3655a",
    "title": "寄太白禅师",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "何年万仞顶，独有坐禅僧。",
      "客上应无路，人传或见灯。",
      "斋厨唯有橡，讲石任生藤。",
      "遥想东林社，如师谁复能。"
    ]
  },
  {
    "id": "4cf4377627186be740211e933c031e33",
    "title": "遇道者",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "数里白云里，身轻无履踪。",
      "故寻多不见，偶到即相逢。",
      "古井生云水，高坛出异松。",
      "聊看杏花酌，便似换颜容。"
    ]
  },
  {
    "id": "4cf4377627186be72aa99697af81d32c",
    "title": "赠道者",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "得道疑人识，都城独闭关。",
      "头从白后黑，心向闹中闲。",
      "饥渴唯调气，儿孙亦驻颜。",
      "始知仙者隐，殊不在深山。"
    ]
  },
  {
    "id": "4cf4377627186be795433763c1fd2b1b",
    "title": "雨",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "半夜西亭雨，离人独启关。",
      "桑麻荒旧国，雷电照前山。",
      "细滴高槐底，繁声叠漏间。",
      "唯应孤镜里，明月长愁颜。"
    ]
  },
  {
    "id": "4cf4377627186be74d98a49460723e4e",
    "title": "费徵君旧居",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "浮世抛身外，栖踪入九华。",
      "遗篇补乐府，旧籍隶仙家。",
      "池静龟升树，庭荒鹤隐花。",
      "古来天子命，还少到烟霞。"
    ]
  },
  {
    "id": "4cf4377627186be7b3f9320d7297a5aa",
    "title": "长安春望",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "明时不敢卧烟霞，又见秦城换物华。",
      "残雪未销双凤阙，新春已发五侯家。",
      "甘贫只拟长缄酒，忍病犹期强采花。",
      "故国别来桑柘尽，十年兵践海西艖。"
    ]
  },
  {
    "id": "4cf4377627186be7e74329e1e978f137",
    "title": "过黄牛峡",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "黄牛来势泻巴川，叠日孤舟逐峡前。",
      "雷电夜惊猿落树，波涛愁恐客离船。",
      "盘涡逆入嵌空地，断壁高分缭绕天。",
      "多少人经过此去，一生魂梦怕潺湲。"
    ]
  },
  {
    "id": "4cf4377627186be780c09dad3d7ac975",
    "title": "逢道者",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "纵意出山无远近，还如孤鹤在空虚。",
      "昔年亲种树皆老，此世相逢人自疏。",
      "野叶细苞深洞药，岩萝闲束古仙书。",
      "只寻隐迹归何处，方说烟霞不定居。"
    ]
  },
  {
    "id": "4cf4377627186be749c8f7a20e3a5e4d",
    "title": "边情",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "穷荒始得静天骄，又说天兵拟渡辽。",
      "圣主尚嫌蕃界近，将军莫恨汉庭遥。",
      "草枯朔野春难发，冰结河源夏半销。",
      "惆怅临戎皆效国，岂无人似霍嫖姚。"
    ]
  },
  {
    "id": "4cf4377627186be78c15d18e3dae68e0",
    "title": "赠李司徒",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "承家拓定陇关西，勋贵名应上将齐。",
      "金库夜开龙甲冷，玉堂秋闭凤笙低。",
      "欢筵每恕娇娥醉，闲枥犹惊战马嘶。",
      "长怪鲁儒头枉白，不亲弓剑觅丹梯。"
    ]
  },
  {
    "id": "4cf4377627186be77b24fe45ecd7bc9d",
    "title": "送卢尚书赴灵武",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "西北正传烽候急，灵州共喜信臣居。",
      "从军尽是清才去，属郡无非大将除。",
      "新地进图移汉界，古城遗碣见蕃书。",
      "山川不异江湖景，宾馆常闻食有鱼。"
    ]
  },
  {
    "id": "4cf4377627186be7ada585eeb895e0ac",
    "title": "投翰林张侍郎",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "举家贫拾海边樵，来认仙宗在碧霄。",
      "丹穴虽无凡羽翼，灵椿还向细枝条。",
      "九衢马识他门少，十载身辞故国遥。",
      "愿与吾君作霖雨，且应平地活枯苗。"
    ]
  },
  {
    "id": "4cf4377627186be7a290f543b4e7cb91",
    "title": "投翰林萧侍郎",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "九仞墙边绝路岐，野才非合自求知。",
      "灵湫岂要鱼栖浪，仙桂那容鸟寄枝。",
      "纤草不销春气力，微尘还助岳形仪。",
      "从来为学投文镜，文镜如今更有谁。"
    ]
  },
  {
    "id": "4cf4377627186be74a52ac08ef427a6c",
    "title": "宴驸马宅",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "牙香禁乐镇相携，日日君恩降紫泥。",
      "红药院深人半醉，绿杨门掩马频嘶。",
      "座中古物多仙意，壁上新诗有御题。",
      "别向庭芜寘吟石，不教宫妓踏成蹊。"
    ]
  },
  {
    "id": "4cf4377627186be71d76d5226e3fa07f",
    "title": "赠水军都将",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "平生为有安邦术，便别秋曹最上阶。",
      "战舰却容儒客卧，公厅唯伴野僧斋。",
      "裁书榭迥冰胶笔，养药堂深藓惹鞋。",
      "直待门前见幢节，始应高惬圣君怀。"
    ]
  },
  {
    "id": "4cf4377627186be7ada4823f1fc2060f",
    "title": "赠九江太守",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "江头暂驻木兰船，渔父来夸太守贤。",
      "二邑旋添新户口，四营渐废旧戈鋋。",
      "笙歌不似经荒后，礼乐犹如未战前。",
      "昨日西亭从游骑，信旗风里说诗篇。"
    ]
  },
  {
    "id": "4cf4377627186be7c4104381797f50ae",
    "title": "赠信安太守",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "三衢正对福星时，喜得君侯妙抚绥。",
      "甲士散教耕垄亩，书生闲许从旌旗。",
      "条章最是贫家喜，禾黍仍防别郡饥。",
      "昨日中官说天意，即飞丹诏立新碑。"
    ]
  },
  {
    "id": "4cf4377627186be793feec481c9a5f1c",
    "title": "赠江都郑明府",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "他人岂是称才术，才术须观力有馀。",
      "兵乱几年临剧邑，公清终日似闲居。",
      "床头怪石神仙画，箧里华笺将相书。",
      "更欲栖踪近彭泽，香炉峰下结茅庐。"
    ]
  },
  {
    "id": "4cf4377627186be7cfdf2b92a1d8f48d",
    "title": "赠南昌宰",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "假邑邀真邑命分，明庭元有至公存。",
      "每锄奸弊同荆棘，唯抚孤茕似子孙。",
      "折狱不曾偏下笔，灵襟长是大开门。",
      "新衔便合兼朱绂，应待苍生更举论。"
    ]
  },
  {
    "id": "4cf4377627186be7f834a2c244372689",
    "title": "赠丘衙推",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "仙都高处掩柴扉，人世闻名见者稀。",
      "诗逸不拘凡对属，易穷皆达圣玄微。",
      "偶携童稚离青嶂，便被君侯换白衣。",
      "任醉宾筵莫深隐，绮罗丝竹胜渔矶。"
    ]
  },
  {
    "id": "4cf4377627186be7e176aee219c1f573",
    "title": "献所知",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "迹熟荀家见弟兄，九霄同与指前程。",
      "吹嘘渐觉馨香出，梦寐长疑羽翼生。",
      "住僻骅骝皆识路，来频鹦鹉亦知名。",
      "登龙不敢怀他愿，只望为霖致太平。"
    ]
  },
  {
    "id": "4cf4377627186be7f46ddc2f1cccb872",
    "title": "投所知",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "十五年看帝里春，一枝头白未酬身。",
      "自闻离乱开公道，渐数孤平少屈人。",
      "劣马再寻商岭路，扁舟重寄越溪滨。",
      "省郎门似龙门峻，应借风雷变涸鳞。"
    ]
  },
  {
    "id": "4cf4377627186be7b15e399d2f41f72c",
    "title": "南康夜宴东溪留别郡守陆郎中",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "飘然野客才无取，多谢君侯独见知。",
      "竹叶樽前教驻乐，桃花纸上待君诗。",
      "香迷蛱蝶投红烛，舞拂蒹葭倚翠帷。",
      "明发别愁何处去，片帆天际酒醒时。"
    ]
  },
  {
    "id": "4cf4377627186be7d6b58b60e15b24e3",
    "title": "言怀",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "十载声沈觉自非，贱身元合衣荷衣。",
      "岂能得路陪先达，却拟还家望少微。",
      "战马到秋长泪落，伤禽无夜不魂飞。",
      "平生祗学穿杨箭，更向何门是见机。"
    ]
  },
  {
    "id": "4cf4377627186be77567e4dc85b0083d",
    "title": "喜友人日南回",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "南游曾去海南涯，此去游人不易归。",
      "白日雾昏张夜烛，穷冬气暖着春衣。",
      "溪荒毒鸟随船啅，洞黑冤蛇出树飞。",
      "重入帝城何寂寞，共回迁客半轻肥。"
    ]
  },
  {
    "id": "4cf4377627186be7b0d8cc3d650f145c",
    "title": "下第述怀",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "十载长安迹未安，杏花还是看人看。",
      "名从近事方知险，诗到穷玄更觉难。",
      "世薄不惭云路晚，家贫唯怯草堂寒。",
      "如何直道为身累，坐月眠霜思枉乾。"
    ]
  },
  {
    "id": "4cf4377627186be73c0fc24877c91b9f",
    "title": "华阳道者",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "华阳洞里持真经，心嫌来客风尘腥。",
      "惟餐白石过白日，拟骑青竹上青冥。",
      "翔螭岂作汉武驾，神娥徒降燕昭庭。",
      "长生不必论贵贱，却是幽人骨主灵。"
    ]
  },
  {
    "id": "4cf4377627186be7532981ad22e9910e",
    "title": "夏日题老将林亭",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "百战功成翻爱静，侯门渐欲似仙家。",
      "墙头雨细垂纤草，水面风回聚落花。",
      "井放辘轳闲浸酒，笼开鹦鹉报煎茶。",
      "几人图在凌烟阁，曾不交锋向塞沙？"
    ]
  },
  {
    "id": "4cf4377627186be72e08071f288fa257",
    "title": "观江南牡丹",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "北地花开南地风，寄根还与客心同。",
      "群芳尽怯千般态，几醉能消一番红。",
      "举世只将华胜实，真禅元喻色为空。",
      "近年明主思王道，不许新栽满六宫。"
    ]
  },
  {
    "id": "4cf4377627186be7f7b64a0ff181b3d2",
    "title": "钱塘夜宴留别郡守",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "四方骚动一州安，夜列樽罍伴客欢。",
      "觱栗调高山阁迥，虾蟆更促海声寒。",
      "屏间佩响藏歌妓，幕外刀光立从官。",
      "沉醉不愁归棹远，晚风吹上子陵滩。"
    ]
  },
  {
    "id": "4cf4377627186be7b3046bfe4ca23c72",
    "title": "十五夜与友人对月",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "每到月圆思共醉，不宜同醉不成欢。",
      "一千二百如轮夜，浮世谁能得尽看。"
    ]
  },
  {
    "id": "4cf4377627186be789536e985239018d",
    "title": "青冢",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "倾国可能胜效国，无劳冥寞更思回。",
      "太真虽是承恩死，只作飞尘向马嵬。"
    ]
  },
  {
    "id": "4cf4377627186be7c0f653a5bfe6298c",
    "title": "古战场",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "荒骨潜销垒已平，汉家曾说此交兵。",
      "如何万古冤魂在，风雨时闻有战声。"
    ]
  },
  {
    "id": "4cf4377627186be7726b86d3f827cfed",
    "title": "赠段逸人",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "长筇自担药兼琴，话著名山即拟寻。",
      "从听世人权似火，不能烧得卧云心。"
    ]
  },
  {
    "id": "4cf4377627186be76546105a89b34c3a",
    "title": "赠郑司业",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "晚学更求来世达，正怀非与百邪侵。",
      "古人名在今人口，不合于名不苦心。"
    ]
  },
  {
    "id": "4cf4377627186be749c1b4e13faad172",
    "title": "上所知",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "初向众中留姓氏，敢期言下致时名。",
      "而今马亦知人意，每到门前不肯行。"
    ]
  },
  {
    "id": "4cf4377627186be72a93d9820a9470ae",
    "title": "别郑仁表",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "春雷醉别镜湖边，官显才狂正少年。",
      "红烛满汀歌舞散，美人迎上木兰船。"
    ]
  },
  {
    "id": "4cf4377627186be7d6b58b607ac7eb11",
    "title": "言怀",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "不将高盖竟烟尘，自向蓬茅认此身。",
      "唐祖本来成大业，岂非姚宋是平人。"
    ]
  },
  {
    "id": "4cf4377627186be7a4bf6acde71fdc86",
    "title": "叙怀",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "月里路从何处上，江边身合几时归。",
      "十年九陌寒风夜，梦扫芦花絮客衣。"
    ]
  },
  {
    "id": "4cf4377627186be798db2ca7df0db9df",
    "title": "抒怀",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "几出东堂谢不才，便甘闲望故山回。",
      "翻思未是离家久，更有人从外国来。"
    ]
  },
  {
    "id": "4cf4377627186be7b9b82da0f78b14df",
    "title": "自讽",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "鹿鸣筵上强称贤，一送离家十四年。",
      "同隐海山烧药伴，不求丹桂却登仙。"
    ]
  },
  {
    "id": "4cf4377627186be7a24303fc08fd4020",
    "title": "伤贾岛",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "生为明代苦吟身，死作长江一逐臣。",
      "可是当时少知己，不知知己是何人。"
    ]
  },
  {
    "id": "4cf4377627186be76bd08e2bd5544953",
    "title": "再游西山赠许尊师",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "别后已闻师得道，不期犹在此山头。",
      "昔时霜鬓今如漆，疑是年光却倒流。"
    ]
  },
  {
    "id": "4cf4377627186be7b015fa13d3d16ae8",
    "title": "宫词",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "日透珠帘见冕旒，六宫争逐百花毬。",
      "回看不觉君王去，已听笙歌在远楼。"
    ]
  },
  {
    "id": "4cf4377627186be747ff1e0aad0476e2",
    "title": "经范蠡旧居",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "一变姓名离百越，越城犹在范家无。",
      "他人不见扁舟意，却笑轻生泛五湖。"
    ]
  },
  {
    "id": "4cf4377627186be72081a753b46c7e9c",
    "title": "题嘉陵驿",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "嘉陵路恶石和泥，行到长亭日已西。",
      "独倚阑干正惆怅，海棠花里鹧鸪啼。"
    ]
  },
  {
    "id": "4cf4377627186be76fd0274949dbca4b",
    "title": "龟山寺晚望",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "四面湖光绝路岐，鸊鹈飞起暮钟时。",
      "渔舟不用悬帆席，归去乘风插柳枝。"
    ]
  },
  {
    "id": "4cf4377627186be7f97a869c73a8cd3f",
    "title": "华山孤松",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "石罅引根非土力，冒寒犹助岳莲光。",
      "绿槐生在膏腴地，何得无心拒雪霜。"
    ]
  },
  {
    "id": "4cf4377627186be75e022ab9872883d5",
    "title": "吊万人冢",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "兵罢淮边客路通，乱鸦来去噪寒空。",
      "可怜白骨攒孤冢，尽为将军觅战功。"
    ]
  },
  {
    "id": "4cf4377627186be7a71b8039f249c29e",
    "title": "长安寓怀",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "九衢秋雨掩闲扉，不似干名似息机。",
      "贫病却惭墙上土，年来犹自换新衣。"
    ]
  },
  {
    "id": "4cf4377627186be75bfc9081f8fab804",
    "title": "送薛郎中赴江州",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "几州闻出刺，谣美有江民。",
      "正面传天旨，悬心祷岳神。",
      "尺书先假路，红旆旋烧尘。",
      "郡显山川别，衙开将吏新。",
      "散招僧坐暑，闲载客行春。",
      "听事棋忘着，探题酒乱巡。",
      "好编高隐传，多貌上升真。",
      "近日居清近，求人在此人。"
    ]
  },
  {
    "id": "4cf4377627186be7e5001a8f4c9d1a07",
    "title": "送南海僧游蜀",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "真修绝故乡，一衲度暄凉。",
      "此世能先觉，他生岂再忘。",
      "定中船过海，腊后路沿湘。",
      "野迥鸦随笠，山深虎背囊。",
      "瀑流垂石室，萝蔓盖铜梁。",
      "却后何年会，西方有上房。"
    ]
  },
  {
    "id": "4cf4377627186be76e2ada650415470b",
    "title": "和友人许裳题宣平里古藤",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "欲结千年茂，生来便近松。",
      "迸根通井润，交叶覆庭秾。",
      "历代频更主，盘空渐变龙。",
      "昼风圆影乱，宵雨细声重。",
      "盖密胜丹桂，层危类远峰。",
      "嫩条悬野鼠，枯节叫秋蛩。",
      "翠老霜难蚀，皴多藓乍封。",
      "几家遥共玩，何寺不堪容。",
      "客对忘离榻，僧看误过钟。",
      "顷因陪预作，终夕绕枝筇。"
    ]
  },
  {
    "id": "4cf4377627186be75de6723059666e48",
    "title": "和崔监丞春游郑仆射东园",
    "authorName": "张蠙",
    "authorId": "4cf4377627186be7d1457b72d1457b72",
    "dynasty": "唐",
    "content": [
      "春兴随花尽，东园自养闲。",
      "不离三亩地，似入万重山。",
      "白鸟穿萝去，清泉抵石远。",
      "岂同秦代客，无位隐商山。"
    ]
  },
  {
    "id": "4cf43776271dcef91b160f5fbac9c3b1",
    "title": "刺左右膊诗",
    "authorName": "赵武建",
    "authorId": "4cf43776271dcef9d1457b72d1457b72",
    "dynasty": "唐",
    "content": [
      "野鸭滩头宿，朝朝被鹘梢。",
      "忽惊飞入水，留命到今朝。"
    ]
  },
  {
    "id": "4cf43776273f83deb7aa7ac5156f3ccd",
    "title": "郊庙歌辞享惠昭太子庙乐章请神",
    "authorName": "归登",
    "authorId": "4cf43776273f83de872488f8e2a2dcc3",
    "dynasty": "唐",
    "content": [
      "嘉荐既陈，祀事孔明。",
      "闲歌在堂，万舞在庭。",
      "外则尽物，内则尽诚。",
      "凤笙如闻，歌其洁精。"
    ]
  },
  {
    "id": "4cf4377627409aeb3e2b5a3d30b3a681",
    "title": "兜玄国怀归诗",
    "authorName": "申欢",
    "authorId": "4cf4377627409aebd1457b72d1457b72",
    "dynasty": "唐",
    "content": [
      "风软景和煦，异香馥林塘。",
      "登高一长望，信美非吾乡。"
    ]
  },
  {
    "id": "4cf43776274513e0f1cebae2e5440381",
    "title": "送人东游",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "荒戍落黄叶，浩然离故关。",
      "高风汉阳渡，初日郢门山。",
      "江上几人在，天涯孤棹还。",
      "何当重相见，樽酒慰离颜。"
    ]
  },
  {
    "id": "4cf43776274513e01a567425f2d4a047",
    "title": "利州南渡",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "澹然空水对斜晖，曲岛苍茫接翠微。",
      "波上马嘶看棹去，柳边人歇待船归。",
      "数丛沙草群鸥散，万顷江田一鹭飞。",
      "谁解乘舟寻范蠡，五湖烟水独忘机。"
    ]
  },
  {
    "id": "4cf43776274513e0b43ff334f332336c",
    "title": "苏武庙",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "苏武魂销汉使前，古祠高树两茫然。",
      "云边雁断胡天月，陇上羊归塞草烟。",
      "回日楼台非甲帐，去时冠剑是丁年。",
      "茂陵不见封侯印，空向秋波哭逝川。"
    ]
  },
  {
    "id": "4cf43776274513e0abbd7a509ab2e0cc",
    "title": "瑶瑟怨",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "冰簟银床梦不成，碧天如水夜云轻。",
      "雁声远过潇湘去，十二楼中月自明。"
    ]
  },
  {
    "id": "4cf43776274513e02bd9687df0dcd4a4",
    "title": "商山早行",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "晨起动征铎，客行悲故乡。",
      "鸡声茅店月，人迹板桥霜。",
      "槲叶落山路，枳花明驿墙。",
      "因思杜陵梦，凫雁满回塘。"
    ]
  },
  {
    "id": "4cf43776274513e06b9b2aa35aa62a41",
    "title": "过五丈原",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "铁马云雕久绝尘，柳阴高压汉营春。",
      "天晴杀气屯关右，夜半妖星照渭滨。",
      "下国卧龙空误主，中原逐鹿不因人。",
      "象床锦帐无言语，从此谯周是老臣。"
    ]
  },
  {
    "id": "4cf43776274513e020e4323197b2283a",
    "title": "观舞妓",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "朔音悲嘒管，瑶踏动芳尘。",
      "总袖时增怨，听破复含颦。",
      "凝腰倚风软，花题照锦春。",
      "朱弦固凄紧，琼树亦迷人。"
    ]
  },
  {
    "id": "4cf43776274513e0264b217dbab0af16",
    "title": "金虎台",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "碧草连金虎，青苔蔽石麟。",
      "皓齿芳尘起，纤腰玉树春。",
      "倚瑟红铅湿，分香翠黛颦。",
      "谁言奉陵寝，相顾复沾巾。"
    ]
  },
  {
    "id": "4cf43776274513e0b6a2054e279ad4c5",
    "title": "咏晓",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "虫歇纱窗静，鸦散碧梧寒。",
      "稍惊朝佩动，犹传清漏残。",
      "乱珠凝烛泪，微红上露盘。",
      "褰衣复理鬓，馀润拂芝兰。"
    ]
  },
  {
    "id": "4cf43776274513e06c1fa3d996074129",
    "title": "芙蓉",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "刺茎澹荡碧，花片参差红。",
      "吴歌秋水冷，湘庙夜云空。",
      "浓艳香露里，美人青镜中。",
      "南楼未归客，一夕练塘东。"
    ]
  },
  {
    "id": "4cf43776274513e068fed8510ea3b8f0",
    "title": "齐宫",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "白马杂金饰，言从雕辇回。",
      "粉香随笑度，鬓态伴愁来。",
      "远水斜如剪，青莎绿似裁。",
      "所恨章华日，冉冉下层台。"
    ]
  },
  {
    "id": "4cf43776274513e09b1634ad4887e18d",
    "title": "春日",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "柳岸杏花稀，梅梁乳燕飞。",
      "美人鸾镜笑，嘶马雁门归。",
      "楚宫云影薄，台城心赏违。",
      "从来千里恨，边色满戎衣。"
    ]
  },
  {
    "id": "4cf43776274513e00770d1567ab5d3d7",
    "title": "咏春幡",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "闲庭见早梅，花影为谁栽。",
      "碧烟随刃落，蝉鬓觉春来。",
      "代郡嘶金勒，梵声悲镜台。",
      "玉钗风不定，香步独徘徊。"
    ]
  },
  {
    "id": "4cf43776274513e0316be9ee537eab6f",
    "title": "陈宫词",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "鸡鸣人草草，香辇出宫花。",
      "妓语细腰转，马嘶金面斜。",
      "早莺随彩仗，惊雉避凝笳。",
      "淅沥湘风外，红轮映曙霞。"
    ]
  },
  {
    "id": "4cf43776274513e082271ec7125c2566",
    "title": "春日野行",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "骑马踏烟莎，青春奈怨何。",
      "蝶翎朝粉尽，鸦背夕阳多。",
      "柳艳欺芳带，山愁萦翠蛾。",
      "别情无处说，方寸是星河。"
    ]
  },
  {
    "id": "4cf43776274513e0f57c9020169395fd",
    "title": "咏颦",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "毛羽敛愁翠，黛娇攒艳春。",
      "恨容偏落泪，低态定思人。",
      "枕上梦随月，扇边歌绕尘。",
      "玉钩鸾不住，波浅石磷磷。"
    ]
  },
  {
    "id": "4cf43776274513e00a5a8ee897783dd2",
    "title": "中书令裴公挽歌词二首",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "王俭风华首，萧何社稷臣。",
      "丹阳布衣客，莲渚白头人。",
      "铭勒燕山暮，碑沈汉水春。",
      "从今虚醉饱，无复污车茵。"
    ]
  },
  {
    "id": "4cf43776274513e00a5a8ee89bcf5d3f",
    "title": "中书令裴公挽歌词二首",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "箭下妖星落，风前杀气回。",
      "国香荀令去，楼月庾公来。",
      "玉玺终无虑，金縢意不开。",
      "空嗟荐贤路，芳草满燕台。"
    ]
  },
  {
    "id": "4cf43776274513e07cd00406aac5ff70",
    "title": "唐庄恪太子挽歌词二首",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "叠鼓辞宫殿，悲笳降杳冥。",
      "影离云外日，光灭火前星。",
      "邺客瞻秦苑，商公下汉庭。",
      "依依陵树色，空绕古原青。"
    ]
  },
  {
    "id": "4cf43776274513e07cd0040699d4ee24",
    "title": "唐庄恪太子挽歌词二首",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "东府虚容卫，西园寄梦思。",
      "凤悬吹曲夜，鸡断问安时。",
      "尘陌都人恨，霜郊赗马悲。",
      "唯馀埋璧地，烟草近丹墀。"
    ]
  },
  {
    "id": "4cf43776274513e06afb5b48dc6de5c4",
    "title": "太子西",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "梨花雪压枝，莺啭柳如丝。",
      "懒逐妆成晓，春融梦觉迟。",
      "鬓轻全作影，颦浅未成眉。",
      "莫信张公子，窗间断暗期。"
    ]
  },
  {
    "id": "4cf43776274513e06afb5b48629b8631",
    "title": "太子西",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "花红兰紫茎，愁草雨新晴。",
      "柳占三春色，莺偷百鸟声。",
      "日长嫌辇重，风暖觉衣轻。",
      "薄暮香尘起，长杨落照明。"
    ]
  },
  {
    "id": "4cf43776274513e0587635bef382132f",
    "title": "过西堡塞北",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "浅草乾河阔，丛棘废城高。",
      "白马犀匕首，黑裘金佩刀。",
      "霜清彻兔目，风急吹雕毛。",
      "一经何用厄，日暮涕沾袍。"
    ]
  },
  {
    "id": "4cf43776274513e0695cbf028ac235ea",
    "title": "送洛南李主簿",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "想君秦塞外，因见楚山青。",
      "槲叶晓迷路，枳花春满庭。",
      "禄优仍侍膳，官散得专经。",
      "子敬怀愚谷，归心在翠屏。"
    ]
  },
  {
    "id": "4cf43776274513e0ff1c504a3a3008ea",
    "title": "巫山神女庙",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "黯黯闭宫殿，霏霏荫薜萝。",
      "晓峰眉上色，春水脸前波。",
      "古树芳菲尽，扁舟离恨多。",
      "一丛斑竹夜，环佩响如何。"
    ]
  },
  {
    "id": "4cf43776274513e00b363a8cd05ba875",
    "title": "题陈处士幽居",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "松轩尘外客，高枕自萧疏。",
      "雨后苔侵井，霜来叶满渠。",
      "闲看镜湖画，秋得越僧书。",
      "若待前溪月，谁人伴钓鱼。"
    ]
  },
  {
    "id": "4cf43776274513e07791d0be21dc548a",
    "title": "握",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "杨柳萦桥绿，玫瑰拂地红。",
      "绣衫金騕袅，花髻玉珑璁。",
      "宿雨香潜润，春流水暗通。",
      "画楼初梦断，晓日照湘风。"
    ]
  },
  {
    "id": "4cf43776274513e00676dc24a09c37db",
    "title": "题卢处士山居",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "西溪问樵客，遥识楚人家。",
      "古树老连石，急泉清露沙。",
      "千峰随雨暗，一径入云斜。",
      "日暮飞鸦集，满山荞麦花。"
    ]
  },
  {
    "id": "4cf43776274513e0e6684894481d5408",
    "title": "初秋寄友人",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "闲梦正悠悠，凉风生竹楼。",
      "夜琴知欲雨，晓簟觉新秋。",
      "独鸟楚山远，一蝉关树愁。",
      "凭将离别恨，江外问同游。"
    ]
  },
  {
    "id": "4cf43776274513e0fe2161be1036746d",
    "title": "寄山中友人",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "惟昔有归趣，今兹固愿言。",
      "啸歌成往事，风雨坐凉轩。",
      "时物信佳节，岁华非故园。",
      "固知春草色，何意为王孙。"
    ]
  },
  {
    "id": "4cf43776274513e0be72b159e31d5e22",
    "title": "偶题",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "孔雀眠高阁，樱桃拂短檐。",
      "画明金冉冉，筝语玉纤纤。",
      "细雨无妨烛，轻寒不隔帘。",
      "欲将红锦段，因梦寄江淹。"
    ]
  },
  {
    "id": "4cf43776274513e05bb122a3a100bdd3",
    "title": "赠考功卢郎中",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "白首方辞满，荆扉对渚田。",
      "雪中无陋巷，醉后似当年。",
      "一笈负山药，两瓶携涧泉。",
      "夜来风浪起，何处认渔船。"
    ]
  },
  {
    "id": "4cf43776274513e0da820f2f2ff9756c",
    "title": "题萧山庙",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "故道木阴浓，荒祠山影东。",
      "杉松一庭雨，幡盖满堂风。",
      "客奠晓莎湿，马嘶秋庙空。",
      "夜深池上歇，龙入古潭中。"
    ]
  },
  {
    "id": "4cf43776274513e009ec0a5914ff4ae7",
    "title": "春日寄岳州从事李员外二首",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "苒弱楼前柳，轻空花外窗。",
      "蝶高飞有伴，莺早语无双。",
      "剪胜裁春字，开屏见晓江。",
      "从来共情战，今日欲归降。"
    ]
  },
  {
    "id": "4cf43776274513e009ec0a59548b2350",
    "title": "春日寄岳州从事李员外二首",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "从小识宾卿，恩深若弟兄。",
      "相逢在何日，此别不胜情。",
      "红粉座中客，彩斿江上城。",
      "尚平婚嫁累，无路逐双旌。"
    ]
  },
  {
    "id": "4cf43776274513e042025e5646f80132",
    "title": "和段少常柯古",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "称觞惭座客，怀刺即门人。",
      "素向宁知贵，清淡不厌贫。",
      "野梅江上晚，堤柳雨中春。",
      "未报淮南诏，何劳问白蘋。"
    ]
  },
  {
    "id": "4cf43776274513e0cc518d0e5886cf49",
    "title": "海榴",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "海榴开似火，先解报春风。",
      "叶乱裁笺绿，花宜插鬓红。",
      "蜡珠攒作蒂，缃彩剪成丛。",
      "郑驿多归思，相期一笑同。"
    ]
  },
  {
    "id": "4cf43776274513e018cb573160505609",
    "title": "李先生别墅望僧舍宝刹因作双韵声",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "栖息消心象，檐楹溢艳阳。",
      "帘栊兰露落，邻里柳林凉。",
      "高阁过空谷，孤竿隔古冈。",
      "潭庐同淡荡，仿佛复芬芳。"
    ]
  },
  {
    "id": "4cf43776274513e00e96ed2b2c622f1c",
    "title": "敷水小桃盛开因作",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "敷水小桥东，娟娟照露丛。",
      "所嗟非胜地，堪恨是春风。",
      "二月艳阳节，一枝惆怅红。",
      "定知留不住，吹落路尘中。"
    ]
  },
  {
    "id": "4cf43776274513e01986f5a2dc256994",
    "title": "送淮阴孙令之官",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "隋堤杨柳烟，孤棹正悠然。",
      "萧寺通淮戍，芜城枕楚壖。",
      "鱼盐桥上市，灯火雨中船。",
      "故老青葭岸，先知虙子贤。"
    ]
  },
  {
    "id": "4cf43776274513e07a14c73c2dfe51b9",
    "title": "宿辉公精舍",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "禅房无外物，清话此宵同。",
      "林彩水烟里，涧声山月中。",
      "橡霜诸壑霁，杉火一炉空。",
      "拥褐寒更彻，心知觉路通。"
    ]
  },
  {
    "id": "4cf43776274513e0bc842462d5c40981",
    "title": "旅泊新津却寄一二知己",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "维舟息行役，霁景近江村。",
      "并起别离恨，似闻歌吹喧。",
      "高林月初上，远水雾犹昏。",
      "王粲平生感，登临几断魂。"
    ]
  },
  {
    "id": "4cf43776274513e031dfc124934dd119",
    "title": "赠僧云栖",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "麈尾与筇杖，几年离石坛。",
      "梵馀林雪厚，棋罢岳钟残。",
      "开卷喜先悟，漱瓶知早寒。",
      "衡阳寺前雁，今日到长安。"
    ]
  },
  {
    "id": "4cf43776274513e052afe6ede9c9fb65",
    "title": "雪夜与友生同宿晓寄近邻",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "闭门群动息，积雪透疏林。",
      "有客寒方觉，无声晓已深。",
      "正繁闻近雁，并落起栖禽。",
      "寂寞寒塘路，怜君独阻寻。"
    ]
  },
  {
    "id": "4cf43776274513e09eb514f5d2a079e5",
    "title": "正见寺晓别生公",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "清晓盥秋水，高窗留夕阴。",
      "初阳到古寺，宿鸟起寒林。",
      "香火有良愿，宦名非素心。",
      "灵山缘未绝，他日重来寻。"
    ]
  },
  {
    "id": "4cf43776274513e05d764a2df003733d",
    "title": "旅次盱眙县",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "离离麦擢芒，楚客意偏伤。",
      "波上旅愁起，天边归路长。",
      "孤桡投楚驿，残月在淮樯。",
      "外杜三千里，谁人数雁行。"
    ]
  },
  {
    "id": "4cf43776274513e0a8d98ecfc232900b",
    "title": "京兆公池上作",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "稻香山色叠，平野接荒陂。",
      "莲折舟行远，萍多钓下迟。",
      "坏堤泉落处，凉簟雨来时。",
      "京口兵堪用，何因入梦思。"
    ]
  },
  {
    "id": "4cf43776274513e06e84e5b6e04217e1",
    "title": "卢氏池上遇雨赠同游者",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "簟翻凉气集，溪上润残棋。",
      "萍皱风来后，荷喧雨到时。",
      "寂寥闲望久，飘洒独归迟。",
      "无限松江恨，烦君解钓丝。"
    ]
  },
  {
    "id": "4cf43776274513e0e7e4c66c0ac89d40",
    "title": "题薛昌之所居",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "所得乃清旷，寂寥常掩关。",
      "独来春尚在，相得暮方还。",
      "花白风露晚，柳青街陌闲。",
      "翠微应有雪，窗外见南山。"
    ]
  },
  {
    "id": "4cf43776274513e07db2bd8ce74c9507",
    "title": "东归有怀",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "晴川通野陂，此地昔伤离。",
      "一去迹常在，独来心自知。",
      "鹭眠茭叶折，鱼静蓼花垂。",
      "无限高秋泪，扁舟极路岐。"
    ]
  },
  {
    "id": "4cf43776274513e042b8a6d15173dc46",
    "title": "细雨",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "凭轩望秋雨，凉入暑衣清。",
      "极目鸟频没，片时云复轻。",
      "沼萍开更敛，山叶动还鸣。",
      "楚客秋江上，萧萧故国情。"
    ]
  },
  {
    "id": "4cf43776274513e0b7a373d0ee87ebf8",
    "title": "秋雨",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "云满鸟行灭，池凉龙气腥。",
      "斜飘看棋簟，疏洒望山亭。",
      "细响鸣林叶，圆文破沼萍。",
      "秋阴杳无际，平野但冥冥。"
    ]
  },
  {
    "id": "4cf43776274513e0ee6271474dfe5b9d",
    "title": "雪二首其一",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "羸骖出更慵，林寺已疏钟。",
      "踏紧寒声涩，飞交细点重。",
      "圃斜人过迹，皆静鸟行踪。",
      "寂寞梁鸿病，谁人代夜舂。"
    ]
  },
  {
    "id": "4cf43776274513e06b394761608dbd6f",
    "title": "送人游淮海",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "背樯灯色暗，宿客梦初成。",
      "半夜竹窗雨，满池荷叶声。",
      "簟凉秋閤思，木落故山情。",
      "明发又愁起，桂花溪水清。"
    ]
  },
  {
    "id": "4cf43776274513e0cbc471c56411b810",
    "title": "宿秦生",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "衡巫路不同，结室在东峰。",
      "岁晚得支遁，夜寒逢戴颙。",
      "龛灯落叶寺，山雪隔林钟。",
      "行解无由发，曹溪欲施舂。"
    ]
  },
  {
    "id": "4cf43776274513e031f70dfc903c4fc3",
    "title": "赠楚云上人",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "松根满苔石，尽日闭禅关。",
      "有伴年年月，无家处处山。",
      "烟波五湖远，瓶屦一身闲。",
      "岳寺蕙兰晚，几时幽鸟还。"
    ]
  },
  {
    "id": "4cf43776274513e0e140f561457ae8ff",
    "title": "宿白盖峰寺寄僧",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "山房霜气晴，一宿遂平生。",
      "閤上见林影，月中闻涧声。",
      "佛灯销永夜，僧磬彻寒更。",
      "不学何居士，焚香为宦情。"
    ]
  },
  {
    "id": "4cf43776274513e05d1839bbbde8026a",
    "title": "送僧东游",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "师归旧山去，此别已悽然。",
      "灯影秋江寺，篷声夜雨船。",
      "鸥飞吴市外，麟卧晋陵前。",
      "若到东林社，谁人更问禅。"
    ]
  },
  {
    "id": "4cf43776274513e080ddb651e225739f",
    "title": "题中南佛塔寺",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "鸣泉隔翠微，千里到柴扉。",
      "地胜人无欲，林昏虎有威。",
      "涧苔侵客屦，山雪入禅衣。",
      "桂树芳阴在，还期岁晏归。"
    ]
  },
  {
    "id": "4cf43776274513e0d97c6d4b8bb5f09b",
    "title": "赠卢长史",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "移病欲成隐，扁舟归旧居。",
      "地深新事少，官散故交疏。",
      "道直更无侣，家贫唯有书。",
      "东门烟水梦，非独为鲈鱼。"
    ]
  },
  {
    "id": "4cf43776274513e03270f4d7f9dfa025",
    "title": "送渤海王子归本国",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "疆理虽重海，车书本一家。",
      "盛勋归旧国，佳句在中华。",
      "定界分秋涨，开帆到曙霞。",
      "九门风月好，回首是天涯。"
    ]
  },
  {
    "id": "4cf43776274513e0bec46cb74231d8aa",
    "title": "送北阳袁明府",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "楚乡千里路，君去及良晨。",
      "苇浦迎船火，茶山候吏尘。",
      "桑浓蚕卧晚，麦秀雉声春。",
      "莫作东篱兴，青云有故人。"
    ]
  },
  {
    "id": "4cf43776274513e076b8bf6600e3a875",
    "title": "送李生归旧居",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "一从征战后，故社几人归。",
      "薄宦离山久，高谈与世稀。",
      "夕阳当板槛，春日入柴扉。",
      "莫却严滩意，西溪有钓矶。"
    ]
  },
  {
    "id": "4cf43776274513e0b1eecd4eae84cb82",
    "title": "早春浐水送友人",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "青门烟野外，渡浐送行人。",
      "鸭卧溪沙暖，鸠鸣社树春。",
      "残波青有石，幽草绿无尘。",
      "杨柳东风里，相看泪满巾。"
    ]
  },
  {
    "id": "4cf43776274513e08da2b9d9ff712955",
    "title": "江上别友人",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "秋色满葭菼，离人西复东。",
      "几年方暂见，一笑又难同。",
      "地势萧陵歇，江声禹庙空。",
      "如何暮滩上，千里逐征鸿。"
    ]
  },
  {
    "id": "4cf43776274513e00e5f6b7f1fabe6db",
    "title": "与友人别",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "半醉别都门，含悽上古原。",
      "晚风杨叶社，寒食杏花村。",
      "薄暮牵离绪，伤春忆晤言。",
      "年芳本无限，何况有兰孙。"
    ]
  },
  {
    "id": "4cf43776274513e0ea90802b7b716ae7",
    "title": "宿沣曲僧",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "东郊和气新，芳霭远如尘。",
      "客舍停疲马，僧墙画故人。",
      "沃田桑景晚，平野菜花春。",
      "更想严家濑，微风荡白蘋。"
    ]
  },
  {
    "id": "4cf43776274513e055d067a8b2a8a42a",
    "title": "宿一公精舍",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "夜阑黄叶寺，瓶锡两俱能。",
      "松下石桥路，雨中山殿灯。",
      "茶炉天姥客，棋席剡溪僧。",
      "还笑长门赋，高秋卧茂陵。"
    ]
  },
  {
    "id": "4cf43776274513e0399ff0ceed071831",
    "title": "月中宿云居寺上方",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "虚閤披衣坐，寒阶踏叶行。",
      "众星中夜少，圆月上方明。",
      "霭尽无林色，喧馀有涧声。",
      "只应愁恨事，还逐晓光生。"
    ]
  },
  {
    "id": "4cf43776274513e0817e014d31e62131",
    "title": "登卢氏台",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "胜地当通邑，前山有故居。",
      "台高秋尽出，林断野无馀。",
      "白露鸣蛩急，晴天度雁疏。",
      "由来放怀地，非独在吾庐。"
    ]
  },
  {
    "id": "4cf43776274513e0db03eda33b1622c3",
    "title": "牡丹二首其一",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "轻阴隔翠帏，宿雨泣晴晖。",
      "醉后佳期在，歌馀旧意非。",
      "蝶繁经粉住，蜂重抱香归。",
      "莫惜薰炉夜，因风到舞衣。"
    ]
  },
  {
    "id": "4cf43776274513e0fb61d93713d67cfa",
    "title": "题磁岭海棠花",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "幽态竟谁赏，岁华空与期。",
      "岛回香尽处，泉照艳浓时。",
      "蜀彩淡摇曳，吴妆低怨思。",
      "王孙又谁恨，惆怅下山迟。"
    ]
  },
  {
    "id": "4cf43776274513e063d83eaf97663853",
    "title": "苦楝花",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "院里莺歌歇，墙头蝶舞孤。",
      "天香薰羽葆，宫紫晕流苏。",
      "晻暧迷青琐，氤氲向画图。",
      "只应春惜别，留与博山炉。"
    ]
  },
  {
    "id": "4cf43776274513e027be7b70e6c95e80",
    "title": "元日",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "神耀破氛昏，新阳入晏温。",
      "绪风调玉吹，端日应铜浑。",
      "威凤跄瑶簴，升龙护璧门。",
      "雨旸春令煦，裘冕晬容尊。"
    ]
  },
  {
    "id": "4cf43776274513e04b7df00c552bf211",
    "title": "二月十五日樱桃盛开自所居蹑履吟玩竞名王泽章洋才",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "晓觉笼烟重，春深染雪轻。",
      "静应留得蝶，繁欲不胜莺。",
      "影乱晨飙急，香多夜雨晴。",
      "似将千万恨，西北为卿卿。"
    ]
  },
  {
    "id": "4cf43776274513e063b33ea862701803",
    "title": "清明日",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "清娥画扇中，春树郁金红。",
      "出犯繁花露，归穿弱柳风。",
      "马骄偏避幰，鸡骇乍开笼。",
      "柘弹何人发，黄鹂隔故宫。"
    ]
  },
  {
    "id": "4cf43776274513e0b0f3d8e051af3517",
    "title": "禁火日",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "骀荡清明日，储胥小苑东。",
      "舞衫萱草绿，春鬓杏花红。",
      "马辔轻衔雪，车衣弱向风。",
      "□愁闻百舌，残睡正朦胧。"
    ]
  },
  {
    "id": "4cf43776274513e09d33dbe508e277bb",
    "title": "敕勒歌塞北",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "敕勒金{巾貴}壁，阴山无岁华。",
      "帐外风飘雪，营前月照沙。",
      "羌儿吹玉管，胡姬踏锦花。",
      "却笑江南客，梅落不归家。"
    ]
  },
  {
    "id": "4cf43776274513e0ada9078d45a41229",
    "title": "经西坞偶题",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "摇摇弱柳黄鹂啼，芳草无情人自迷。",
      "日影明灭金色鲤，杏花唼喋青头鸡。",
      "微红柰蒂惹蜂粉，洁白芹芽穿燕泥。",
      "借问含颦向何事，昔年曾到武陵溪。"
    ]
  },
  {
    "id": "4cf43776274513e054a9147630074998",
    "title": "开圣寺",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "路分溪石夹烟丛，十里萧萧古树风。",
      "出寺马嘶秋色里，向陵鸦乱夕阳中。",
      "竹间泉落山厨静，塔下僧归影殿空。",
      "犹有南朝旧碑在，耻将兴废问休公。"
    ]
  },
  {
    "id": "4cf43776274513e07d750d978df5fc0f",
    "title": "赠蜀府将",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "十年分散剑关秋，万事皆随锦水流。",
      "志气已曾明汉节，功名犹自滞吴钩。",
      "雕边认箭寒云重，马上听笳塞草愁。",
      "今日逢君倍惆怅，灌婴韩信尽封侯。"
    ]
  },
  {
    "id": "4cf43776274513e08ebb5856ea92abef",
    "title": "西江贻钓叟骞生",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "晴江如镜月如钩，泛滟苍茫送客愁。",
      "夜泪潜生竹枝曲，春潮遥上木兰舟。",
      "事随云去身难到，梦逐烟销水自流。",
      "昨日欢娱竟何在，一枝梅谢楚江头。"
    ]
  },
  {
    "id": "4cf43776274513e0096bd0a496e70af4",
    "title": "寄清源",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "石路无尘竹径开，昔年曾伴戴颙来。",
      "窗间半偈闻钟后，松下残棋送客回。",
      "帘向玉峰藏夜雪，砌因蓝水长秋苔。",
      "白莲社裹如相问，为说游人是姓雷。"
    ]
  },
  {
    "id": "4cf43776274513e0ca11afd5092518b5",
    "title": "重游圭",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "百尺青崖三尺坟，微言已绝杳难闻。",
      "戴颙今日称居士，支遁他年识领军。",
      "暂对杉松如结社，偶同麋鹿自成群。",
      "故山弟子空回首，葱岭唯应见宋云。"
    ]
  },
  {
    "id": "4cf43776274513e0bc0eae4788646f3e",
    "title": "题李处士幽居",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "水玉簪头白角巾，瑶琴寂历拂轻尘。",
      "浓阴似帐红薇晚，细雨如烟碧草春。",
      "隔竹见笼疑有鹤，卷帘看画静无人。",
      "南山自是忘年友，谷口徒称郑子真。"
    ]
  },
  {
    "id": "4cf43776274513e0b0968c721f1eabbf",
    "title": "赠李将军",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "谁言荀羡爱功勋，年少登坛众所闻。",
      "曾以能书称内史，又因明易号将军。",
      "金沟故事春长在，玉轴遗文火半焚。",
      "不学龙骧画山水，醉乡无迹似闲云。"
    ]
  },
  {
    "id": "4cf43776274513e0316a24f1c7307df0",
    "title": "寒食日作",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "红深绿暗径相交，抱暖含芳披紫袍。",
      "彩索平时墙婉娩，轻毬落处晚寥梢。",
      "窗中草色妒鸡卵，盘上芹泥憎燕巢。",
      "自有玉楼春意在，不能骑马度烟郊。"
    ]
  },
  {
    "id": "4cf43776274513e0ca23dad2645bae9c",
    "title": "李羽处士寄新酝走笔戏酬",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "高谈有伴还成薮，沉醉无期即是乡。",
      "已恨流莺欺谢客，更将浮蚁与刘郎。",
      "檐前柳色分张绿，窗外花枝借助香。",
      "所恨玳筵红烛夜，草玄寥落近回塘。"
    ]
  },
  {
    "id": "4cf43776274513e0d601b5b9eec9d71d",
    "title": "郊居秋日有怀一二知己",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "稻田凫雁满晴沙，钓渚归来一径斜。",
      "门带果林招邑吏，井分蔬圃属邻家。",
      "皋原寂历垂禾穗，桑竹参差映豆花。",
      "自笑谩怀经济策，不将心事许烟霞。"
    ]
  },
  {
    "id": "4cf43776274513e0404679bd332d5d87",
    "title": "题友人池亭",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "月榭风亭绕曲池，粉垣回互瓦参差。",
      "侵帘片白摇翻影，落镜愁红写倒枝。",
      "鸂鶒刷毛花荡漾，鹭鸶拳足雪离披。",
      "山翁醉后如相忆，羽扇清樽我自知。"
    ]
  },
  {
    "id": "4cf43776274513e0fd2d804e59ab9505",
    "title": "南湖",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "湖上微风入槛凉，翻翻菱荇满回塘。",
      "野船著岸偎春草，水鸟带波飞夕阳。",
      "芦叶有声疑雾雨，浪花无际似潇湘。",
      "飘然篷艇东归客，尽日相看忆楚乡。"
    ]
  },
  {
    "id": "4cf43776274513e05ff32a5cb82be782",
    "title": "赠袁司录",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "一朝辞满有心期，花发杨园雪压枝。",
      "刘尹故人谙往事，谢郎诸弟得新知。",
      "金钗醉就胡姬画，玉管闲留洛客吹。",
      "记得襄阳耆旧语，不堪风景岘山碑。"
    ]
  },
  {
    "id": "4cf43776274513e05ab8420fab41df58",
    "title": "题西明寺僧院",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "曾识匡山远法师，低松片石对前墀。",
      "为寻名画来过院，因访闲人得看棋。",
      "新雁参差云碧处，寒鸦辽乱叶红时。",
      "自知终有张华识，不向沧洲理钓丝。"
    ]
  },
  {
    "id": "4cf43776274513e0be72b1593a822ae1",
    "title": "偶题",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "微风和暖日鲜明，草色迷人向渭城。",
      "吴客卷帘闲不语，楚娥攀树独含情。",
      "红垂果蒂樱桃重，黄染花丛蝶粉轻。",
      "自恨青楼无近信，不将心事许卿卿。"
    ]
  },
  {
    "id": "4cf43776274513e0cc8a75a464707a8b",
    "title": "寄湘阴阎少府乞钓轮子",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "钓轮形与月轮同，独茧和烟影似空。",
      "若向三湘逢雁信，莫辞千里寄渔翁。",
      "篷声夜滴松江雨，菱叶秋传镜水风。",
      "终日垂钩还有意，尺书多在锦鳞中。"
    ]
  },
  {
    "id": "4cf43776274513e0a09c443e9e96ff68",
    "title": "哭王元裕",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "闻说萧郎逐逝川，伯牙因此绝清弦。",
      "柳边犹忆青骢影，坟上俄生碧草烟。",
      "箧里诗书疑谢后，梦中风貌似潘前。",
      "他时若到相寻处，碧树红楼自宛然。"
    ]
  },
  {
    "id": "4cf43776274513e0ad5d74ffd5c8fd7f",
    "title": "法云寺",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "晋朝名辈此离群，想对浓阴去住分。",
      "题处尚寻王内史，画时应是顾将军。",
      "长廊夜静声疑雨，古殿秋深影胜云。",
      "一下南台到人世，晓泉清籁更难闻。"
    ]
  },
  {
    "id": "4cf43776274513e0376a3a1a1fac431f",
    "title": "送陈嘏之侯",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "纵得步兵无绿蚁，不缘句漏有丹砂。",
      "殷勤为报同袍友，我亦无心似海槎。",
      "春服照尘连草色，夜船闻雨滴芦花。",
      "梅仙自是青云客，莫羡相如却到家。"
    ]
  },
  {
    "id": "4cf43776274513e03943fec361148ac1",
    "title": "投",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "人间鹓鹭杳难从，独恨金扉直九重。",
      "万象晚归仁寿镜，百花春隔景阳钟。",
      "紫微芒动词初出，红烛香残诰未封。",
      "每过朱门爱庭树，一枝何日许相容。"
    ]
  },
  {
    "id": "4cf43776274513e027f3c059fc3272ba",
    "title": "春日偶作",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "西园一曲艳阳歌，扰扰车尘负薜萝。",
      "自欲放怀犹未得，不知经世竟如何。",
      "夜闻猛雨判花尽，寒恋重衾觉梦多。",
      "钓渚别来应更好，春风还为起微波。"
    ]
  },
  {
    "id": "4cf43776274513e0ddfcf53997762556",
    "title": "春暮宴罢寄宋寿先辈",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "斜掩朱门花外钟，晓莺时节好相逢。",
      "窗间桃蕊宿妆在，雨后牡丹春睡浓。",
      "苏小风姿迷下蔡，马卿才调似临邛。",
      "谁怜芳草生三径，参佐桥西陆士龙。"
    ]
  },
  {
    "id": "4cf43776274513e008acf8ff926434db",
    "title": "马嵬驿",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "穆满曾为物外游，六龙经此暂淹留。",
      "返魂无验青烟灭，埋血空生碧草愁。",
      "香辇却归长乐殿，晓钟还下景阳楼。",
      "甘泉不复重相见，谁道文成是故侯。"
    ]
  },
  {
    "id": "4cf43776274513e0c2ab0476356868dd",
    "title": "和道溪君别业",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "积润初销碧草新，凤阳晴日带雕轮。",
      "风飘弱柳平桥晚，雪点寒梅小苑春。",
      "屏上楼台陈后主，镜中金翠李夫人。",
      "花房透露红珠落，蛱蝶双飞护粉尘。"
    ]
  },
  {
    "id": "4cf43776274513e02aa280a2ecc444d2",
    "title": "奉天西佛寺",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "忆昔狂童犯顺年，玉虬闲暇出甘泉。",
      "宗臣欲舞千钧剑，追骑犹观七宝鞭。",
      "星背紫垣终扫地，日归黄道却当天。",
      "至今南顿诸耆旧，犹指榛芜作弄田。"
    ]
  },
  {
    "id": "4cf43776274513e0f620ab86e5fa4dc1",
    "title": "题望苑驿",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "弱柳千条杏一枝，半含春雨半垂丝。",
      "景阳寒井人难到，长乐晨钟鸟自知。",
      "花影至今通博望，树名从此号相思。",
      "分明十二楼前月，不向西陵照盛姬。"
    ]
  },
  {
    "id": "4cf43776274513e0663fd4d5a29bb506",
    "title": "寄分司元庶子兼呈元处士",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "闭门高卧莫长嗟，水木凝晖属谢家。",
      "缑岭参差残晓雪，洛波清浅露晴沙。",
      "刘公春尽芜菁色，华廙愁深苜蓿花。",
      "月榭知君还怅望，碧霄烟阔雁行斜。"
    ]
  },
  {
    "id": "4cf43776274513e01517de982f5101bf",
    "title": "题柳",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "杨柳千条拂面丝，绿烟金穗不胜吹。",
      "香随静婉歌尘起，影伴娇娆舞袖垂。",
      "羌管一声何处曲，流莺百啭最高枝。",
      "千门九陌花如雪，飞过宫墙两自知。"
    ]
  },
  {
    "id": "4cf43776274513e048647b56b8abfa28",
    "title": "和友人悼亡",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "玉貌潘郎泪满衣，画罗轻鬓雨霏微。",
      "红兰委露愁难尽，白马朝天望不归。",
      "宝镜尘昏鸾影在，钿筝弦断雁行稀。",
      "春来多少伤心事，碧草侵阶粉蝶飞。"
    ]
  },
  {
    "id": "4cf43776274513e0dd8cb68a9a761617",
    "title": "李羽处士故里",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "柳不成丝草带烟，海槎东去鹤归天。",
      "愁肠断处春何限，病眼开时月正圆。",
      "花若有情还怅望，水应无事莫潺湲。",
      "终知此恨销难尽，辜负南华第一篇。"
    ]
  },
  {
    "id": "4cf43776274513e02f45c692b9757735",
    "title": "却经",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "曾道逍遥第一篇，尔来无处不恬然。",
      "便同南郭能忘象，兼笑东林学坐禅。",
      "人事转新花烂熳，客程依旧水潺湲。",
      "若教犹作当时意，应有垂丝在鬓边。"
    ]
  },
  {
    "id": "4cf43776274513e033872faf2004dc84",
    "title": "池塘七夕",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "月出西南露气秋，绮罗河汉在斜沟。",
      "杨家绣作鸳鸯幔，张氏金为翡翠钩。",
      "香烛有花妨宿燕，画屏无睡待牵牛。",
      "万家砧杵三篙水，一夕横塘似旧游。"
    ]
  },
  {
    "id": "4cf43776274513e0dcfb5b55493f444f",
    "title": "偶游",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "曲巷斜临一水间，小门终日不开关。",
      "红珠斗帐樱桃熟，金尾屏风孔雀闲。",
      "云髻几迷芳草蝶，额黄无限夕阳山。",
      "与君便是鸳鸯侣，休向人间觅往还。"
    ]
  },
  {
    "id": "4cf43776274513e0b3bed104aef3cb14",
    "title": "寄河南",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "十载归来鬓未凋，玳簪珠履见常僚。",
      "岂关名利分荣路，自有才华作庆霄。",
      "鸟影参差经上苑，骑声断续过中桥。",
      "夕阳亭畔山如画，应念田歌正寂寥。"
    ]
  },
  {
    "id": "4cf43776274513e007142539eda6f1ae",
    "title": "赠知音",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "翠羽花冠碧树鸡，未明先向短墙啼。",
      "窗间谢女青蛾敛，门外萧郎白马嘶。",
      "星汉渐移庭竹影，露珠犹缀野花迷。",
      "景阳宫里钟初动，不语垂鞭上柳堤。"
    ]
  },
  {
    "id": "4cf43776274513e0bc26b3dc9c0fadb1",
    "title": "过陈琳墓",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "曾于青史见遗文，今日飘蓬过古坟。",
      "词客有灵应识我，霸才无主始怜君。",
      "石麟埋没藏春草，铜雀荒凉对暮云。",
      "莫怪临风倍惆怅，欲将书剑学从军。"
    ]
  },
  {
    "id": "4cf43776274513e0a2c39432383bda08",
    "title": "题崔公池旧游",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "皎镜方塘菡萏秋，此来重见采莲舟。",
      "谁能不逐当年乐，还恐添成异日愁。",
      "红艳影多风袅袅，碧空云断水悠悠。",
      "檐前依旧青山色，尽日无人独上楼。"
    ]
  },
  {
    "id": "4cf43776274513e0a50f7d5e93bef60d",
    "title": "回中作",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "苍莽寒空远色愁，呜呜戍角上高楼。",
      "吴姬怨思吹双管，燕客悲歌别五侯。",
      "千里关山边草暮，一星烽火朔云秋。",
      "夜来霜重西风起，陇水无声冻不流。"
    ]
  },
  {
    "id": "4cf43776274513e0c9d3c2d6723bd3d0",
    "title": "西江上送渔父",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "却逐严光向若耶，钓轮菱棹寄年华。",
      "三秋梅雨愁枫叶，一夜篷舟宿苇花。",
      "不见水云应有梦，偶随鸥鹭便成家。",
      "白蘋风起楼船暮，江燕双双五两斜。"
    ]
  },
  {
    "id": "4cf43776274513e0105d1e0b8840c23f",
    "title": "经故秘书崔监扬州南塘旧居",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "昔年曾识范安成，松竹风姿鹤性情。",
      "西掖曙河横漏响，北山秋月照江声。",
      "乘舟觅吏经舆县，为酒求官得步兵。",
      "千顷水流通故墅，至今留得谢公名。"
    ]
  },
  {
    "id": "4cf43776274513e02a7e0d7afb37116b",
    "title": "七夕",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "鹊归燕去两悠悠，青琐西南月似钩。",
      "天上岁时星右转，世间离别水东流。",
      "金风入树千门夜，银汉横空万象秋。",
      "苏小横塘通桂楫，未应清浅隔牵牛。"
    ]
  },
  {
    "id": "4cf43776274513e0b8086b1fc15b8f54",
    "title": "和友人题壁",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "冲尚犹来出范围，肯将经世作风徽。",
      "三台位缺严陵卧，百战功高范蠡归。",
      "自欲一鸣惊鹤寝，不应孤愤学牛衣。",
      "西州未有看棋暇，涧户何由得掩扉。"
    ]
  },
  {
    "id": "4cf43776274513e0ee70d3f25b892903",
    "title": "春日将欲东归寄新及第苗绅先辈",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "几年辛苦与君同，得丧悲欢尽是空。",
      "犹喜故人先折桂，自怜羁客尚飘蓬。",
      "三春月照千山道，十日花开一夜风。",
      "知有杏园无路入，马前惆怅满枝红。"
    ]
  },
  {
    "id": "4cf43776274513e0bb3d684efa08f6b6",
    "title": "经李徵君故居",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "露浓烟重草萋萋，树映阑干柳拂堤。",
      "一院落花无客醉，五更残月有莺啼。",
      "芳筵想像情难尽，故榭荒凉路已迷。",
      "惆怅羸骖往来惯，每经门巷亦长嘶。"
    ]
  },
  {
    "id": "4cf43776274513e0fc0df5de365501e9",
    "title": "送崔郎中",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "一别黔巫似断弦，故交东去更凄然。",
      "心游目送三千里，雨散云飞二十年。",
      "发迹岂劳天上桂，属词还得幕中莲。",
      "相思休话长安远，江月随人处处圆。"
    ]
  },
  {
    "id": "4cf43776274513e06a56837ea481016b",
    "title": "经旧游",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "珠箔金钩对彩桥，昔年于此见娇娆。",
      "香灯怅望飞琼鬓，凉月殷勤碧玉箫。",
      "屏倚故窗山六扇，柳垂寒砌露千条。",
      "坏墙经雨苍苔遍，拾得当时旧翠翘。"
    ]
  },
  {
    "id": "4cf43776274513e03c5ef6f7e6011839",
    "title": "老君庙",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "紫气氤氲捧半岩，莲峰仙掌共巉巉。",
      "庙前晚色连寒水，天外斜阳带远帆。",
      "百二关山扶玉座，五千文字閟瑶缄。",
      "自怜金骨无人识，知有飞龟在石函。"
    ]
  },
  {
    "id": "4cf43776274513e047e279878c1491f3",
    "title": "和友人",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "月缺花残莫怆然，花须终发月终圆。",
      "更能何事销芳念，亦有浓华委逝川。",
      "一曲艳歌留婉转，九原春草妒婵娟。",
      "王孙莫学多情客，自古多情损少年。"
    ]
  },
  {
    "id": "4cf43776274513e092ce2aff9c6308d0",
    "title": "山中与诸道友夜坐闻边防不宁因示同志",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "龙砂铁马犯烟尘，迹近群鸥意倍亲。",
      "风卷蓬根屯戊己，月移松影守庚申。",
      "韬钤岂足为经济，岩壑何尝是隐沦。",
      "心许故人知此意，古来知者竟谁人。"
    ]
  },
  {
    "id": "4cf43776274513e0e8559d33aed1bb1c",
    "title": "题裴晋公林亭",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "谢傅林亭暑气微，山丘零落閟音徽。",
      "东山终为苍生起，南浦虚言白首归。",
      "池凤已传春水浴，渚禽犹带夕阳飞。",
      "悠然到此忘情处，一日何妨有万几。"
    ]
  },
  {
    "id": "4cf43776274513e08d4eb99902fb50b3",
    "title": "休浣日西掖谒所知",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "赤墀高阁自从容，玉女窗扉报曙钟。",
      "日丽九门青锁闼，雨晴双阙翠微峰。",
      "毫端蕙露滋仙草，琴上薰风入禁松。",
      "荀令凤池春婉娩，好将馀润变鱼龙。"
    ]
  },
  {
    "id": "4cf43776274513e0a2fe00571a5ab03d",
    "title": "博山",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "博山香重欲成云，锦段机丝妒鄂君。",
      "粉蝶团飞花转影，彩鸳双泳水生纹。",
      "青楼二月春将半，碧瓦千家日未曛。",
      "见说杨朱无限泪，岂能空为路岐分。"
    ]
  },
  {
    "id": "4cf43776274513e001110ae7f3e1e1e5",
    "title": "送卢处士",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "羡君东去见残梅，唯有王孙独未回。",
      "吴苑夕阳明古堞，越宫春草上高台。",
      "波生野水雁初下，风满驿楼潮欲来。",
      "试逐渔舟看雪浪，几多江燕荇花开。"
    ]
  },
  {
    "id": "4cf43776274513e056b03aaa456be968",
    "title": "过新丰",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "一剑乘时帝业成，沛中乡里到咸京。",
      "寰区已作皇居贵，风月犹含白社情。",
      "泗水旧亭春草遍，千门遗瓦古苔生。",
      "至今留得离家恨，鸡犬相闻落照明。"
    ]
  },
  {
    "id": "4cf43776274513e03de9f7d6ac20c635",
    "title": "过潼关",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "地形盘屈带河流，景气澄明是胜游。",
      "十里晓鸡关树暗，一行寒雁陇云愁。",
      "片时无事溪泉好，尽日凝眸岳色秋。",
      "麈尾角巾应旷望，更嗟芳霭隔秦楼。"
    ]
  },
  {
    "id": "4cf43776274513e0c565313d9d3dce34",
    "title": "题西平王旧赐屏风",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "曾向金扉玉砌来，百花鲜湿隔尘埃。",
      "披香殿下樱桃熟，结绮楼前芍药开。",
      "朱鹭已随新卤簿，黄鹂犹湿旧池台。",
      "世间刚有东流水，一送恩波更不回。"
    ]
  },
  {
    "id": "4cf43776274513e0a4c76f92a100f66d",
    "title": "河中陪帅游亭",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "倚阑愁立独徘徊，欲赋惭非宋玉才。",
      "满座山光摇剑戟，绕城波色动楼台。",
      "鸟飞天外斜阳尽，人过桥心倒影来。",
      "添得五湖多少恨，柳花飘荡似寒梅。"
    ]
  },
  {
    "id": "4cf43776274513e0d67a03d31e7cd3df",
    "title": "和赵嘏题岳寺",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "疏钟细响乱鸣泉，客省高临似水天。",
      "岚翠暗来空觉润，涧茶馀爽不成眠。",
      "越僧寒立孤灯外，岳月秋当万木前。",
      "张邴宦情何太薄，远公窗外有池莲。"
    ]
  },
  {
    "id": "4cf43776274513e00f27dd4e413cbc4c",
    "title": "送客",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "石路荒凉接野蒿，西风吹马利如刀。",
      "小桥连驿杨柳晚，废寺入门禾黍高。",
      "鸡犬夕阳喧县市，凫鹥秋水曝城壕。",
      "故山有梦不归去，官树陌尘何太劳。"
    ]
  },
  {
    "id": "4cf43776274513e0445593114219be99",
    "title": "寒食前有怀",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "万物鲜华雨乍晴，春寒寂历近清明。",
      "残芳荏苒双飞蝶，晓睡朦胧百啭莺。",
      "旧侣不归成独酌，故园虽在有谁耕。",
      "悠然更起严滩恨，一宿东风蕙草生。"
    ]
  },
  {
    "id": "4cf43776274513e04d38768a682619ae",
    "title": "宿云际寺",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "白盖微云一径深，东峰弟子远相寻。",
      "苍苔路熟僧归寺，红叶声乾鹿在林。",
      "高阁清香生静境，夜堂疏磬发禅心。",
      "自从紫桂岩前别，不见南能直至今。"
    ]
  },
  {
    "id": "4cf43776274513e07824c3b309561d11",
    "title": "寄岳州李外郎远",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "含颦不语坐持颐，天远楼高宋玉悲。",
      "湖上残棋人散后，岳阳微雨鸟来迟。",
      "早梅犹得回歌扇，春水还应理钓丝。",
      "独有袁宏正憔悴，一樽惆怅落花时。"
    ]
  },
  {
    "id": "4cf43776274513e01b9a33359ae4908c",
    "title": "游南塘寄知者",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "白鸟梳翎立岸莎，藻花菱刺泛微波。",
      "烟光似带侵垂柳，露点如珠落卷荷。",
      "楚水晓凉催客早，杜陵秋思傍蝉多。",
      "镏公不信归心切，听取江楼一曲歌。"
    ]
  },
  {
    "id": "4cf43776274513e0fe38f9f24d2ae0dc",
    "title": "寄卢生",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "遗业荒凉近故都，门前堤路枕平湖。",
      "绿杨阴里千家月，红藕香中万点珠。",
      "此地别来双鬓改，几时归去片帆孤。",
      "他年犹拟金貂换，寄语黄公旧酒垆。"
    ]
  },
  {
    "id": "4cf43776274513e05594afec4491771e",
    "title": "春日访李十四处士",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "花深桥转水潺潺，角里先生自闭关。",
      "看竹已知行处好，望云空得暂时闲。",
      "谁言有策堪经世，自是无钱可买山。",
      "一局残棋千点雨，绿萍池上暮方还。"
    ]
  },
  {
    "id": "4cf43776274513e0a35cead6b29ade99",
    "title": "宿松门寺",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "白石青崖世界分，卷帘孤坐对氛氲。",
      "林间禅室春深雪，潭上龙堂夜半云。",
      "落月苍凉登阁在，晓钟摇荡隔江闻。",
      "西山旧是经行地，愿漱寒瓶逐领军。"
    ]
  },
  {
    "id": "4cf43776274513e0ab4b30cb3aa8968f",
    "title": "盘石寺留别成公",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "槲叶萧萧带苇风，寺前归客别支公。",
      "三秋岸雪花初白，一夜林霜叶尽红。",
      "山叠楚天云压塞，浪遥吴苑水连空。",
      "悠然旅榜频回首，无复松窗半偈同。"
    ]
  },
  {
    "id": "4cf43776274513e09fdb7920cd9f5cf1",
    "title": "马嵬佛寺",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "荒鸡夜唱战尘深，五鼓雕舆过上林。",
      "才信倾城是真语，直教涂地始甘心。",
      "两重秦苑成千里，一炷胡香抵万金。",
      "曼倩死来无绝艺，后人谁肯惜青禽。"
    ]
  },
  {
    "id": "4cf43776274513e0c293f54c2c0c8733",
    "title": "清凉寺",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "黄花红树谢芳蹊，宫殿参差黛巘西。",
      "诗閤晓窗藏雪岭，画堂秋水接蓝溪。",
      "松飘晚吹摐金铎，竹荫寒苔上石梯。",
      "妙迹奇名竟何在，下方烟暝草萋萋。"
    ]
  },
  {
    "id": "4cf43776274513e0dd9d7d9f7b4acb50",
    "title": "秋日旅舍寄义山李侍御",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "一水悠悠隔渭城，渭城风物近柴荆。",
      "寒蛩乍响催机杼，旅雁初来忆弟兄。",
      "自为林泉牵晓梦，不关砧杵报秋声。",
      "子虚何处堪消渴，试向文园问长卿。"
    ]
  },
  {
    "id": "4cf43776274513e00162b8f0593792f0",
    "title": "晚坐寄友人",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "九枝灯在琐窗空，希逸无聊恨不同。",
      "晓梦未离金夹膝，早寒先到石屏风。",
      "遗簪可惜三秋白，蜡烛犹残一寸红。",
      "应卷虾帘看皓齿，镜中惆怅见梧桐。"
    ]
  },
  {
    "id": "4cf43776274513e03345617fffc9c361",
    "title": "送襄州李中丞赴从事",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "汉庭文采有相如，天子通宵爱子虚。",
      "把钓看棋高兴尽，焚香起草宦情疏。",
      "楚山重叠当归路，溪月分明到直庐。",
      "江雨潇潇帆一片，此行谁道为鲈鱼。"
    ]
  },
  {
    "id": "4cf43776274513e0bf67aa106e19c25b",
    "title": "访知玄上人遇暴经因有赠",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "缥帙无尘满画廊，钟山弟子静焚香。",
      "惠能未肯传心法，张湛徒劳与眼方。",
      "风扬檀烟销篆印，日移松影过禅床。",
      "客儿自有翻经处，江上秋来蕙草荒。"
    ]
  },
  {
    "id": "4cf43776274513e0b7b7eda04bce7a70",
    "title": "寄崔先生",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "往年江海别元卿，家近山阳古郡城。",
      "莲浦香中离席散，柳堤风里钓船横。",
      "星霜荏苒无音信，烟水微茫变姓名。",
      "菰黍正肥鱼正美，五侯门下负平生。"
    ]
  },
  {
    "id": "4cf43776274513e0cfe7d561f3822991",
    "title": "敬答李先生",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "七里滩声舜庙前，杏花初盛草芊芊。",
      "绿昏晴气春风岸，红漾轻纶野水天。",
      "不为伤离成极望，更因行乐惜流年。",
      "一瓢无事麛裘暖，手弄溪波坐钓船。"
    ]
  },
  {
    "id": "4cf43776274513e0237dcd51da6a5c46",
    "title": "牡丹二首其二",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "水漾晴红压叠波，晓来金粉覆庭莎。",
      "裁成艳思偏应巧，分得春光最数多。",
      "欲绽似含双靥笑，正繁疑有一声歌。",
      "华堂客散帘垂地，想凭阑干敛翠蛾。"
    ]
  },
  {
    "id": "4cf43776274513e0f827550586213ee8",
    "title": "反生桃花发因题",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "疾眼逢春四壁空，夜来山雪破东风。",
      "未知王母千年熟，且共刘郎一笑同。",
      "已落又开横晚翠，似无如有带朝红。",
      "僧虔蜡炬高三尺，莫惜连宵照露丛。"
    ]
  },
  {
    "id": "4cf43776274513e0dd0424c8b2138f4f",
    "title": "杏花",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "红花初绽雪花繁，重叠高低满小园。",
      "正见盛时犹怅望，岂堪开处已缤翻。",
      "情为世累诗千首，醉是吾乡酒一樽。",
      "杳杳艳歌春日午，出墙何处隔朱门。"
    ]
  },
  {
    "id": "4cf43776274513e0d6106ca725ff0b76",
    "title": "和太常杜少卿东都修行里有嘉莲",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "春秋罢注直铜龙，旧宅嘉莲照水红。",
      "两处龟巢清露里，一时鱼跃翠茎东。",
      "同心表瑞荀池上，半面分妆乐镜中。",
      "应为临川多丽句，故持重艳向西风。"
    ]
  },
  {
    "id": "4cf43776274513e0e7e623611c6f7a9d",
    "title": "自有扈至京师已后朱樱之期",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "露圆霞赤数千枝，银笼谁家寄所思。",
      "秦苑飞禽谙熟早，杜陵游客恨来迟。",
      "空看翠幄成阴日，不见红珠满树时。",
      "尽日徘徊浓影下，只应重作钓鱼期。"
    ]
  },
  {
    "id": "4cf43776274513e04ce77bb8d7a52d4c",
    "title": "题李卫公诗二首",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "蒿棘深春卫国门，九年于此盗乾坤。",
      "两行密疏倾天下，一夜阴谋达至尊。",
      "肉视具僚忘匕箸，气吞同列削寒温。",
      "当时谁是承恩者，肯有馀波达鬼村。"
    ]
  },
  {
    "id": "4cf43776274513e04ce77bb83cfa92d3",
    "title": "题李卫公诗二首",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "势欲凌云威触天，权倾诸夏力排山。",
      "三年骥尾有人附，一日龙须无路攀。",
      "画閤不开梁燕去，朱门罢扫乳鸦还。",
      "千岩万壑应惆怅，流水斜倾出武关。"
    ]
  },
  {
    "id": "4cf43776274513e0a0689137873c1d12",
    "title": "地肺",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "冉冉花明岸，涓涓水绕山。",
      "几时抛俗事，来共白云闲。"
    ]
  },
  {
    "id": "4cf43776274513e0139ba5b1db3eb835",
    "title": "碧涧驿晓思",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "香灯伴残梦，楚国在天涯。",
      "月落子规歇，满庭山杏花。"
    ]
  },
  {
    "id": "4cf43776274513e003cf986c5f72023c",
    "title": "光风亭夜宴妓有醉殴者",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "吴国初成阵，王家欲解围。",
      "拂巾双雉叫，飘瓦两鸳飞。"
    ]
  },
  {
    "id": "4cf43776274513e0b3c7bdb3d3e74089",
    "title": "伤温德彝",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "昔年戎虏犯榆关，一败龙城匹马还。",
      "侯印不闻封李广，他人丘垄似天山。"
    ]
  },
  {
    "id": "4cf43776274513e009f95421da64cc70",
    "title": "赠少年",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "江海相逢客恨多，秋风叶下洞庭波。",
      "酒酣夜别淮阴市，月照高楼一曲歌。"
    ]
  },
  {
    "id": "4cf43776274513e0b8596277990587ff",
    "title": "赠",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "一抛兰棹逐燕鸿，曾向江湖识谢公。",
      "每到朱门还怅望，故山多在画屏中。"
    ]
  },
  {
    "id": "4cf43776274513e06f9fa8b3fac5ba74",
    "title": "夏中",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "山鬼扬威正气愁，便辞珍簟袭狐裘。",
      "西窗一夕悲人事，团扇无情不待秋。"
    ]
  },
  {
    "id": "4cf43776274513e0caa19be5a8a76f5f",
    "title": "题友人居",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "尽日松堂看画图，绮疏岑寂似清都。",
      "若教烟水无鸥鸟，张翰何由到五湖。"
    ]
  },
  {
    "id": "4cf43776274513e0d5d70b6d3bc97e32",
    "title": "题李相公敕赐锦屏风",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "丰沛曾为社稷臣，赐书名画墨犹新。",
      "几人同保山河誓，犹自栖栖九陌尘。"
    ]
  },
  {
    "id": "4cf43776274513e051fd43cb49020313",
    "title": "蔡中郎坟",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "古坟零落野花春，闻说中郎有后身。",
      "今日爱才非昔日，莫抛心力作词人。"
    ]
  },
  {
    "id": "4cf43776274513e0ad98af6b57e1dce5",
    "title": "元处士池上",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "蓼穗菱丛思蟪蛄，水萤江鸟满烟蒲。",
      "愁红一片风前落，池上秋波似五湖。"
    ]
  },
  {
    "id": "4cf43776274513e03b26666e2cbb615f",
    "title": "华阴韦氏林亭",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "自有林亭不得闲，陌尘宫树是非间。",
      "终南长在茅檐外，别向人间看华山。"
    ]
  },
  {
    "id": "4cf43776274513e0750348e97780294a",
    "title": "寄裴生乞钓钩",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "一随菱棹谒王侯，深愧移文负钓舟。",
      "今日太湖风色好，却将诗句乞鱼钩。"
    ]
  },
  {
    "id": "4cf43776274513e05ef5e7383f6383ec",
    "title": "长安春晚二首",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "曲江春半日迟迟，正是王孙怅望时。",
      "杏花落尽不归去，江上东风吹柳丝。"
    ]
  },
  {
    "id": "4cf43776274513e05ef5e738b078a682",
    "title": "长安春晚二首",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "四方无事太平年，万象鲜明禁火前。",
      "九重细雨惹春色，轻染龙池杨柳烟。"
    ]
  },
  {
    "id": "4cf43776274513e0860cd620c872326a",
    "title": "三月十八日雪中作",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "芍药蔷薇语早梅，不知谁是艳阳才。",
      "今朝领得春风意，不复饶君雪里开。"
    ]
  },
  {
    "id": "4cf43776274513e0d284433833d9524d",
    "title": "咸阳值雨",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "咸阳桥上雨如悬，万点空蒙隔钓船。",
      "还似洞庭春水色，晚云将入岳阳天。"
    ]
  },
  {
    "id": "4cf43776274513e07c1aa166b20a1f2c",
    "title": "弹筝人",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "天宝年中事玉皇，曾将新曲教宁王。",
      "钿蝉金雁今零落，一曲伊州泪万行。"
    ]
  },
  {
    "id": "4cf43776274513e0c5a1cc4b492107de",
    "title": "题端正树",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "路傍佳树碧云愁，曾侍金舆幸驿楼。",
      "草木荣枯似人事，绿阴寂寞汉陵秋。"
    ]
  },
  {
    "id": "4cf43776274513e09f684b7f0710ebd2",
    "title": "渭上题三首",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "吕公荣达子陵归，万古烟波绕钓矶。",
      "桥上一通名利迹，至今江鸟背人飞。"
    ]
  },
  {
    "id": "4cf43776274513e09f684b7f020357cc",
    "title": "渭上题三首",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "目极云霄思浩然，风帆一片水连天。",
      "轻桡便是东归路，不肯忘机作钓船。"
    ]
  },
  {
    "id": "4cf43776274513e09f684b7fb509e1cf",
    "title": "渭上题三首",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "烟水何曾息世机，暂时相向亦依依。",
      "所嗟白首磻溪叟，一下渔舟更不归。"
    ]
  },
  {
    "id": "4cf43776274513e0236c28c5de1f01b0",
    "title": "长安寺",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "仁祠写露宫，长安佳气浓。",
      "烟树含葱茜，金刹映䒠茸。",
      "绣户香焚象，珠网玉盘龙。",
      "宝题斜翡翠，天井倒芙蓉。",
      "幡长回远吹，窗虚含晓风。",
      "游骑迷青锁，归鸟思华钟。",
      "云栱承跗逦，羽葆背花重。",
      "所嗟莲社客，轻荡不相从。"
    ]
  },
  {
    "id": "4cf43776274513e07366860314ded8c3",
    "title": "酬友人",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "辞荣亦素尚，倦游非夙心。",
      "宁复思金籍，独此卧烟林。",
      "闲云无定貌，佳树有馀阴。",
      "坐久芰荷发，钓阑茭苇深。",
      "游鱼自摇漾，浴鸟故浮沉。",
      "唯君清露夕，一为洒烦襟。"
    ]
  },
  {
    "id": "4cf43776274513e00854ac1cb9144fc5",
    "title": "病中书怀呈友人",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "逸足皆先路，穷郊独向隅。",
      "顽童逃广柳，羸马卧平芜。",
      "黄卷嗟谁问，朱弦偶自娱。",
      "鹿鸣皆缀士，雌伏竟非夫。",
      "采地荒遗野，爰田失故都。",
      "亡羊犹博簺，牧马倦呼卢。",
      "奕世参周禄，承家学鲁儒。",
      "功庸留剑舄，铭戒在盘盂。",
      "经济怀良画，行藏识远图。",
      "未能鸣楚玉，空欲握隋珠。",
      "定为鱼缘木，曾因兔守株。",
      "五车堆缥帙，三径阖绳枢。",
      "适与群英集，将期善价沽。",
      "叶龙图夭矫，燕鼠笑胡卢。",
      "赋分知前定，寒心畏厚诬。",
      "蹑尘追庆忌，操剑学班输。",
      "文囿陪多士，神州试大巫。",
      "对虽希鼓瑟，名亦滥吹竽。",
      "正使猜奔竞，何尝计有无。",
      "镏惔虚访觅，王霸竟揶揄。",
      "市义虚焚券，关讥谩弃繻。",
      "至言今信矣，微尚亦悲夫。",
      "白雪调歌响，清风乐舞雩。",
      "胁肩难黾勉，搔首易嗟吁。",
      "角胜非能者，推贤见射乎。",
      "兕觥增恐竦，杯水失锱铢。",
      "粉垛收丹采，金髇隐仆姑。",
      "垂櫜羞尽爵，扬觯辱弯弧。",
      "虎拙休言画，龙希莫学屠。",
      "转蓬随款段，耘草辟墁垆。",
      "受业乡名郑，藏机谷号愚。",
      "质文精等贯，琴筑韵相须。",
      "筑室连中野，诛茅接上腴。",
      "苇花纶虎落，松瘿斗栾栌。",
      "静语莺相对，闲眠鹤浪俱。",
      "蕊多劳蝶翅，香酷坠蜂须。",
      "芳草迷三岛，澄波似五湖。",
      "跃鱼翻藻荇，愁鹭睡葭芦。",
      "暝渚藏鸂鶒，幽屏卧鹧鸪。",
      "苦辛随蓻殖，甘旨仰樵苏。",
      "笑语空怀橘，穷愁亦据梧。",
      "尚能甘半菽，非敢薄生刍。",
      "钓石封苍藓，芳蹊艳绛跗。",
      "树兰畦缭绕，穿竹路萦纡。",
      "机杼非桑女，林园异木奴。",
      "横竿窥赤鲤，持翳望青鸬。",
      "泮水思芹味，琅琊得稻租。",
      "杖轻藜拥肿，衣破芰披敷。",
      "芳意忧鶗鴂，愁声觉蟪蛄。",
      "短檐喧语燕，高木堕饥鼯。",
      "事迫离幽墅，贫牵犯畏途。",
      "爱憎防杜挚，悲叹似杨朱。",
      "旅食常过卫，羁游欲渡泸。",
      "塞歌伤督护，边角思单于。",
      "堡戍标枪槊，关河锁舳舻。",
      "威容尊大树，刑法避秋荼。",
      "远目穷千里，归心寄九衢。",
      "寝甘诚系滞，浆馈贵睢盱。",
      "怀刺名先远，干时道自孤。",
      "齿牙频激发，簦笈尚崎岖。",
      "莲府侯门贵，霜台帝命俞。",
      "骥蹄初蹑景，鹏翅欲抟扶。",
      "寓直回骢马，分曹对暝乌。",
      "百神歆仿佛，孤竹韵含胡。",
      "凤阙分班立，鹓行竦剑趋。",
      "触邪承密勿，持法奉吁谟。",
      "鸣玉锵登降，衡牙向曳娄。",
      "祀亲和氏璧，香近博山炉。",
      "瑞景森琼树，轻冰莹玉壶。",
      "豸冠簪铁柱，螭首对金铺。",
      "内史书千卷，将军画一厨。",
      "眼明惊气象，心死伏规模。",
      "岂意观文物，何劳琢珷玞。",
      "草肥牧騕袅，苔涩淬昆吾。",
      "乡思巢枝鸟，年华过隙驹。",
      "衔恩空抱影，酬德未捐躯。",
      "时辈推良友，家声继令图。",
      "致身伤短翮，骧首顾疲驽。",
      "班马方齐骛，陈雷亦并驱。",
      "昔皆言尔志，今亦畏吾徒。",
      "有气干牛斗，无人辩辘轳。",
      "客来斟绿蚁，妻试踏青蚨。",
      "积毁方销骨，微瑕惧掩瑜。",
      "蛇矛犹转战，鱼服自囚拘。",
      "欲就欺人事，何能逭鬼诛。",
      "是非迷觉梦，行役议秦吴。",
      "凛冽风埃惨，萧条草木枯。",
      "低徊伤志气，蒙犯变肌肤。",
      "旅雁唯闻叫，饥鹰不待呼。",
      "梦梭抛促织，心茧学蜘蛛。",
      "宁复机难料，庸非信未孚。",
      "激扬衔箭虎，疑惧听冰狐。",
      "处己将营窟，论心若合符。",
      "浪言辉棣萼，何所托葭莩。",
      "乔木能求友，危巢莫吓雏。",
      "风华飘领袖，诗礼拜衾繻。",
      "欹枕情何苦，同舟道岂殊。",
      "放怀亲蕙芷，收迹异桑榆。",
      "赠远聊攀柳，栽书欲截蒲。",
      "瞻风无限泪，回首更踟蹰。"
    ]
  },
  {
    "id": "4cf43776274513e0ff0cd26fdd9aea5f",
    "title": "感旧陈情五十韵献淮南李仆射",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "嵇绍垂髫日，山涛筮仕年。",
      "琴樽陈席上，纨绮拜床前。",
      "邻里才三徙，云霄已九迁。",
      "感深情惝恍，言发泪潺湲。",
      "忆昔龙图盛，方今鹤羽全。",
      "桂枝香可袭，杨叶旧频穿。",
      "玉籍标人瑞，金丹化地仙。",
      "赋成攒笔写，歌出满城传。",
      "既矫排虚翅，将持造物权。",
      "万灵思鼓铸，群品待陶甄。",
      "视草丝纶出，持纲雨露悬。",
      "法行黄道内，居近翠华边。",
      "书迹临汤鼎，吟声接舜弦。",
      "白麻红烛夜，清漏紫微天。",
      "雷电随神笔，鱼龙落彩笺。",
      "闲宵陪雍畤，清暑在甘泉。",
      "耿介非持禄，优游是养贤。",
      "冰清临百粤，风靡化三川。",
      "委寄崇推毂，威仪压控弦。",
      "梁园提彀骑，淮水换戎旃。",
      "照日青油湿，迎风锦帐鲜。",
      "黛蛾陈二八，珠履列三千。",
      "舞转回红袖，歌愁敛翠钿。",
      "满堂开照曜，分座俨婵娟。",
      "油额芙蓉帐，香尘玳瑁筵。",
      "绣旗随影合，金阵似波旋。",
      "缇幕深回互，朱门暗接连。",
      "彩虬蟠画戟，花马立金鞭。",
      "有客将谁托，无媒窃自怜。",
      "抑扬中散曲，漂泊孝廉船。",
      "未展干时策，徒抛负郭田。",
      "转蓬犹邈尔，怀橘更潸然。",
      "投足乖蹊径，冥心向简编。",
      "未知鱼跃地，空愧鹿鸣篇。",
      "稷下期方至，漳滨病未痊。",
      "定非笼外鸟，真是壳中蝉。",
      "蕙径邻幽澹，荆扉兴静便。",
      "草堂苔点点，蔬囿水溅溅。",
      "钓罢溪云重，樵归涧月圆。",
      "懒多成宿疢，愁甚似春眠。",
      "木直终难怨，膏明只自煎。",
      "郑乡空健羡，陈榻未招延。",
      "旅食逢春尽，羁游为事牵。",
      "宦无毛义檄，婚乏阮修钱。",
      "冉弱营中柳，披敷幕下莲。",
      "傥能容委质，非敢望差肩。",
      "涩剑犹堪淬，馀朱或可研。",
      "从师当鼓箧，穷理久忘筌。",
      "折简能荣瘁，遗簪莫弃捐。",
      "韶光如见借，寒谷变风烟。"
    ]
  },
  {
    "id": "4cf43776274513e01942077c9778436b",
    "title": "题翠微寺二十二韵",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "邠土初成邑，虞宾竟让王。",
      "乾符初得位，天弩夜收铓。",
      "偃息齐三代，优游念四方。",
      "万灵扶正寝，千嶂抱重冈。",
      "幽石归阶陛，乔柯入栋梁。",
      "火云如沃雪，汤殿似含霜。",
      "涧籁添仙曲，岩花借御香。",
      "野麋陪兽舞，林鸟逐鹓行。",
      "镜写三秦色，窗摇八水光。",
      "问云徵楚女，疑粉试何郎。",
      "兰芷承雕辇，杉萝入画堂。",
      "受朝松露晓，颁朔桂烟凉。",
      "岚湿金铺外，溪鸣锦幄傍。",
      "倚丝忧汉祖，持璧告秦皇。",
      "短景催风驭，长星属羽觞。",
      "储君犹问竖，元老已登床。",
      "鹤盖趋平乐，鸡人下建章。",
      "龙髯悲满眼，螭首泪沾裳。",
      "叠鼓严灵杖，吹笙送夕阳。",
      "断泉辞剑佩，昏日伴旗常。",
      "遗庙青莲在，颓垣碧草芳。",
      "无因奏韶濩，流涕对幽篁。"
    ]
  },
  {
    "id": "4cf43776274513e03a6f5dbf23aa7bdf",
    "title": "过孔北海墓二十韵",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "抚事如神遇，临风独涕零。",
      "墓平春草绿，碑折古苔青。",
      "圭玉埋英气，山河孕炳灵。",
      "发言惊辨囿，撝翰动文星。",
      "蕴策期干世，持权欲反经。",
      "激扬思壮志，流落叹颓龄。",
      "恶木人皆息，贪泉我独醒。",
      "轮辕无匠石，刀几有庖丁。",
      "碌碌迷藏器，规规守挈瓶。",
      "愤容凌鼎镬，公议动朝廷。",
      "故国将辞宠，危邦竟缓刑。",
      "钝工磨白璧，凡石砺青萍。",
      "揭日昭东夏，抟风滞北溟。",
      "后尘遵轨辙，前席咏仪型。",
      "木秀当忧悴，弦伤不底宁。",
      "矜夸遭斥鴳，光彩困飞萤。",
      "白羽留谈柄，清风袭德馨。",
      "鸾凰婴雪刃，狼虎犯云屏。",
      "兰蕙荒遗址，榛芜蔽旧坰。",
      "轘辕近沂水，何事恋明庭。"
    ]
  },
  {
    "id": "4cf43776274513e0f88eb799e9176b06",
    "title": "过华清宫二十二韵",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "忆昔开元日，承平事胜游。",
      "贵妃专宠幸，天子富春秋。",
      "月白霓裳殿，风乾羯鼓楼。",
      "斗鸡花蔽膝，骑马玉搔头。",
      "绣毂千门妓，金鞍万户侯。",
      "薄云欹雀扇，轻雪犯貂裘。",
      "过客闻韶濩，居人识冕旒。",
      "气和春不觉，烟暖霁难收。",
      "涩浪和琼甃，晴阳上彩斿。",
      "卷衣轻鬓懒，窥镜澹蛾羞。",
      "屏掩芙蓉帐，帘褰玳瑁钩。",
      "重瞳分渭曲，纤手指神州。",
      "御案迷萱草，天袍妒石榴。",
      "深岩藏浴凤，鲜隰媚潜虬。",
      "不料邯郸虱，俄成即墨牛。",
      "剑锋挥太皞，旗焰拂蚩尤。",
      "内嬖陪行在，孤臣预坐筹。",
      "瑶簪遗翡翠，霜仗驻骅骝。",
      "艳笑双飞断，香魂一哭休。",
      "早梅悲蜀道，高树隔昭丘。",
      "朱阁重霄近，苍崖万古愁。",
      "至今汤殿水，呜咽县前流。"
    ]
  },
  {
    "id": "4cf43776274513e017612a2b3dd25a38",
    "title": "洞户二十二韵",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "洞户连珠网，方疏隐碧浔。",
      "烛盘烟坠烬，帘压月通阴。",
      "粉白仙郎署，霜清玉女砧。",
      "醉乡高窈窈，棋阵静愔愔。",
      "素手琉璃扇，玄髫玳瑁簪。",
      "昔邪看寄迹，栀子咏同心。",
      "树列千秋胜，楼悬七夕针。",
      "旧词翻白纻，新赋换黄金。",
      "唳鹤调蛮鼓，惊蝉应宝琴。",
      "舞疑繁易度，歌转断难寻。",
      "露委花相妒，风欹柳不禁。",
      "桥弯双表迥，池涨一篙深。",
      "清跸传恢囿，黄旗幸上林。",
      "神鹰参翰苑，天马破蹄涔。",
      "武库方题品，文园有好音。",
      "朱茎殊菌蠢，丹桂欲萧森。",
      "黼帐回瑶席，华灯对锦衾。",
      "画图惊走兽，书帖得来禽。",
      "河曙秦楼映，山晴魏阙临。",
      "绿囊逢赵后，青锁见王沈。",
      "任达嫌孤愤，疏慵倦九箴。",
      "若为南遁客，犹作卧龙吟。"
    ]
  },
  {
    "id": "4cf43776274513e0bee49e3f2a66d058",
    "title": "咏寒宵",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "寒宵何耿耿，良宴有馀姿。",
      "宝靺徘徊处，熏炉怅望时。",
      "曲琼垂翡翠，斜月到罘罳。",
      "委坠金釭烬，阑珊玉局棋。",
      "话穷犹注睇，歌罢尚持颐。",
      "晻暖遥相属，氛氲积所思。",
      "秦蛾卷衣晚，胡雁度云迟。",
      "上郡归来梦，那知锦字诗。"
    ]
  },
  {
    "id": "4cf43776274513e09ba45bd80b5b6ec7",
    "title": "寄渚宫遗民弘里生",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "柳弱湖堤曲，篱疏水巷深。",
      "酒阑初促席，歌罢欲分襟。",
      "波月欺华烛，汀云润故琴。",
      "镜清花并蒂，床冷簟连心。",
      "荷叠平桥暗，萍稀败舫沈。",
      "城头五通鼓，窗外万家砧。",
      "异县鱼投浪，当年鸟共林。",
      "八行香未灭，千里梦难寻。",
      "未肯暌良愿，空期嗣好音。",
      "他时因咏作，犹得比南金。"
    ]
  },
  {
    "id": "4cf43776274513e09b1634ada36e3fb9",
    "title": "春日",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "问君何所思，迢递艳阳时。",
      "门静人归晚，墙高蝶过迟。",
      "一双青琐燕，千万绿杨丝。",
      "屏上吴山远，楼中朔管悲。",
      "宝书无寄处，香毂有来期。",
      "草色将林彩，相添入黛眉。"
    ]
  },
  {
    "id": "4cf43776274513e0a942e20f5f8e517b",
    "title": "春初对暮雨",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "淅沥生丛筱，空蒙泫网轩。",
      "暝姿看远树，春意入尘根。",
      "点细飘风急，声轻入夜繁。",
      "雀喧争槿树，人静出蔬园。",
      "瓦湿光先起，房深影易昏。",
      "不应江上草，相与滞王孙。"
    ]
  },
  {
    "id": "4cf43776274513e00752a14e90b4a0e0",
    "title": "雪二首其二",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "砚水池先冻，窗风酒易消。",
      "鸦声出山郭，人迹过村桥。",
      "稍急方萦转，才深未寂寥。",
      "细光穿暗隙，轻白驻寒条。",
      "草静封还折，松攲堕复摇。",
      "谢庄今病眼，无意坐通宵。"
    ]
  },
  {
    "id": "4cf43776274513e04078c3dacc8d7adc",
    "title": "原隰荑绿柳",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "迥野韶光早，晴川柳满堤。",
      "拂尘生嫩绿，披雪见柔荑。",
      "碧玉牙犹短，黄金缕未齐。",
      "腰肢弄寒吹，眉意入春闺。",
      "预恐狂夫折，迎牵逸客迷。",
      "新莺将出谷，应借一枝栖。"
    ]
  },
  {
    "id": "4cf43776274513e065570c0fa7fe4c07",
    "title": "寒食节日寄楚望二首其一",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "芳兰无意绿，弱柳何穷缕。",
      "心断入淮山，梦长穿楚雨。",
      "繁花如二八，好月当三五。",
      "愁碧竟平皋，韶红换幽圃。",
      "流莺隐员树，乳燕喧馀哺。",
      "旷望恋曾台，离忧集环堵。",
      "当年不自遣，晚得终何补。",
      "郑谷有樵苏，归来要腰斧。"
    ]
  },
  {
    "id": "4cf43776274513e05a5b5113af4c1be0",
    "title": "和周繇",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "齐马驰千驷，卢姬逞十三。",
      "玳筵方喜睐，金勒自䟃𧽼。",
      "堕珥情初洽，鸣鞭战未酣。",
      "神交花冉冉，眉语柳毿毿。",
      "却略青鸾镜，翘翻翠凤篸。",
      "专城有佳对，宁肯顾春蚕。"
    ]
  },
  {
    "id": "4cf43776274513e0fa756dcb0b64bab4",
    "title": "秘书省有贺监知章草题诗笔力遒健风尚高远拂尘寻玩因有此",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "越溪渔客贺知章，任达怜才爱酒狂。",
      "鸂鶒苇花随钓艇，蛤蜊菰菜梦横塘。",
      "几年凉月拘华省，一宿秋风忆故乡。",
      "荣路脱身终自得，福庭回首莫相忘。",
      "出笼鸾鹤归辽海，落笔龙蛇满坏墙。",
      "李白死来无醉客，可怜神彩吊残阳。"
    ]
  },
  {
    "id": "4cf43776274513e0549953706905d0b6",
    "title": "鸡鸣埭曲",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "南朝天子射雉时，银河耿耿星参差。",
      "铜壶漏断梦初觉，宝马尘高人未知。",
      "鱼跃莲东荡宫沼，蒙蒙御柳悬栖鸟。",
      "红妆万户镜中春，碧树一声天下晓。",
      "盘踞势穷三百年，朱方杀气成愁烟。",
      "彗星拂地浪连海，战鼓渡江尘涨天。",
      "绣龙画雉填宫井，野火风驱烧九鼎。",
      "殿巢江燕砌生蒿，十二金人霜炯炯。",
      "芊绵平绿台城基，暖色春容荒古陂。",
      "宁知玉树后庭曲，留待野棠如雪枝。"
    ]
  },
  {
    "id": "4cf43776274513e07687be67aab5bfa8",
    "title": "织锦词",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "丁东细漏侵琼瑟，影转高梧月初出。",
      "簇簌金梭万缕红，鸳鸯艳锦初成匹。",
      "锦中百结皆同心，蕊乱云盘相间深。",
      "此意欲传传不得，玫瑰作柱朱弦琴。",
      "为君裁破合欢被，星斗迢迢共千里。",
      "象尺熏炉未觉秋，碧池已有新莲子。"
    ]
  },
  {
    "id": "4cf43776274513e054a15641d8ecc060",
    "title": "夜宴谣",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "长钗坠发双蜻蜓，碧尽山斜开画屏。",
      "虬须公子五侯客，一饮千钟如建瓴。",
      "鸾咽奼唱圆无节，眉敛湘烟袖回雪。",
      "清夜恩情四座同，莫令沟水东西别。",
      "亭亭蜡泪香珠残，暗露晓风罗幕寒。",
      "飘飖戟带俨相次，二十四枝龙画竿。",
      "裂管萦弦共繁曲，芳樽细浪倾春醁。",
      "高楼客散杏花多，脉脉新蟾如瞪目。"
    ]
  },
  {
    "id": "4cf43776274513e0c7be665575e98622",
    "title": "莲浦谣",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "鸣桡轧轧溪溶溶，废绿平烟吴苑东。",
      "水清莲媚两相向，镜里见愁愁更红。",
      "白马金鞭大堤上，西江日夕多风浪。",
      "荷心有露似骊珠，不是真圆亦摇荡。"
    ]
  },
  {
    "id": "4cf43776274513e01b74ac77f79c82db",
    "title": "郭处士击瓯歌",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "佶栗金虬石潭古，勺陂潋滟幽修语。湘君宝马上神云，碎佩丛铃满烟雨。",
      "吾闻三十六宫花离离，软风吹春星斗稀。玉晨冷磬破昏梦，天露未干香着衣。",
      "兰钗委坠垂云发，小响丁当逐回雪。晴碧烟滋重叠山，罗屏半掩桃花月。",
      "太平天子驻云车，龙炉勃郁双蟠拿。宫中近臣抱扇立，侍女低鬟落翠花。",
      "乱珠触续正跳荡，倾头不觉金乌斜。我亦为君长叹息，缄情远寄愁无色。",
      "莫沾香梦绿杨丝，千里春风正无力。"
    ]
  },
  {
    "id": "4cf43776274513e0f23ffe350b610fb2",
    "title": "遐水谣",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "天兵九月渡遐水，马踏沙鸣惊雁起。",
      "杀气空高万里情，塞寒如箭伤眸子。",
      "狼烟堡上霜漫漫，枯叶号风天地乾。",
      "犀带鼠裘无暖色，清光炯冷黄金鞍。",
      "虏尘如雾昏亭障，陇首年年汉飞将。",
      "麟阁无名期未归，楼中思妇徒相望。"
    ]
  },
  {
    "id": "4cf43776274513e082a72cfb3ec3c36b",
    "title": "晓仙谣",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "玉妃唤月归海宫，月色澹白涵春空。",
      "银河欲转星靥靥，碧浪叠山埋早红。",
      "宫花有露如新泪，小苑丛丛入寒翠。",
      "绮阁空传唱漏声，网轩未辨凌云字。",
      "遥遥珠帐连湘烟，鹤扇如霜金骨仙。",
      "碧箫曲尽彩霞动，下视九州皆悄然。",
      "秦王女骑红尾凤，半空回首晨鸡弄。",
      "雾盖狂尘亿兆家，世人犹作牵情梦。"
    ]
  },
  {
    "id": "4cf43776274513e09ab0a8398c94ac9f",
    "title": "锦城曲",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "蜀山攒黛留晴雪，簝笋蕨芽萦九折。",
      "江风吹巧剪霞绡，花上千枝杜鹃血。",
      "杜鹃飞入岩下丛，夜叫思归山月中。",
      "巴水漾情情不尽，文君织得春机红。",
      "怨魄未归芳草死，江头学种相思子。",
      "树成寄与望乡人，白帝荒城五千里。"
    ]
  },
  {
    "id": "4cf43776274513e0de6b964942cf50e2",
    "title": "生禖屏风歌",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "玉墀暗接昆仑井，井上无人金索冷。",
      "画壁阴森九子堂，阶前细月铺花影。",
      "绣屏银鸭香蓊蒙，天上梦归花绕丛。",
      "宜男漫作后庭草，不似樱桃千子红。"
    ]
  },
  {
    "id": "4cf43776274513e0316d22722fa1cdb0",
    "title": "嘲春风",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "春风何处好，别殿饶芳草。",
      "苒袅转鸾旗，萎蕤吹雉葆。",
      "扬芳历九门，澹荡入兰荪。",
      "争奈白团扇，时时偷主恩。"
    ]
  },
  {
    "id": "4cf43776274513e0969d6ba18c4d9503",
    "title": "舞衣曲",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "藕肠纤缕抽轻春，烟机漠漠娇娥颦。",
      "金梭淅沥透空薄，剪落交刀吹断云。",
      "张家公子夜闻雨，夜向兰堂思楚舞。",
      "蝉衫麟带压愁香，偷得莺簧锁金缕。",
      "管含兰气娇语悲，胡槽雪腕鸳鸯丝。",
      "芙蓉力弱应难定，杨柳风多不自持。",
      "回颦笑语西窗客，星斗寥寥波脉脉。",
      "不逐秦王卷象床，满楼明月梨花白。"
    ]
  },
  {
    "id": "4cf43776274513e01a59d93031b23d6a",
    "title": "张静婉采莲歌",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "兰膏坠发红玉春，燕钗拖颈抛盘云。",
      "城边杨柳向娇晚，门前沟水波粼粼。",
      "麒麟公子朝天客，珂马珰珰度春陌。",
      "掌中无力舞衣轻，剪断鲛绡破春碧。",
      "抱月飘烟一尺腰，麝脐龙髓怜娇娆。",
      "秋罗拂水碎光动，露重花多香不销。",
      "鸂鶒交交塘水满，绿芒如粟莲茎短。",
      "一夜西风送雨来，粉痕零落愁红浅。",
      "船头折藕丝暗牵，藕根莲子相留连。",
      "郎心似月月未缺，十五十六清光圆。"
    ]
  },
  {
    "id": "4cf43776274513e006e6bc41e5994188",
    "title": "湘宫人歌",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "池塘芳草湿，夜半东风起。",
      "生绿画罗屏，金壶贮春水。",
      "黄粉楚宫人，芳花玉刻鳞。",
      "娟娟照棋烛，不语两含颦。"
    ]
  },
  {
    "id": "4cf43776274513e00a418774f7e18200",
    "title": "觱篥歌",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "蜡烟如纛新蟾满，门外平沙草芽短。",
      "黑头丞相九天归，夜听飞琼吹朔管。",
      "情远气调兰蕙薰，天香瑞彩含絪缊。",
      "皓然纤指都揭血，日暖碧霄无片云。",
      "含商咀徵双幽咽，软縠疏罗共萧屑。",
      "不尽长圆叠翠愁，柳风吹破澄潭月。",
      "鸣梭淅沥金丝蕊，恨语殷勤陇头水。",
      "汉将营前万里沙，更深一一霜鸿起。",
      "十二楼前花正繁，交枝簇蒂连壁门。",
      "景阳宫女正愁绝，莫使此声催断魂。"
    ]
  },
  {
    "id": "4cf43776274513e014a9d71fac8103d4",
    "title": "照影曲",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "景阳妆罢琼窗暖，欲照澄明香步懒。",
      "桥上衣多抱彩云，金鳞不动春塘满。",
      "黄印额山轻为尘，翠鳞红稚俱含颦。",
      "桃花百媚如欲语，曾为无双今两身。"
    ]
  },
  {
    "id": "4cf43776274513e0b7326a543158641a",
    "title": "拂舞词",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "黄河怒浪连天来，大响谹谹如殷雷。",
      "龙伯驱风不敢上，百川喷雪高崔嵬。",
      "二十三弦何太哀，请公勿渡立徘徊。",
      "下有狂蛟锯为尾，裂帆截棹磨霜齿。",
      "神椎凿石塞神潭，白马䟃𧽼赤尘起。",
      "公乎跃马扬玉鞭，灭没高蹄日千里。"
    ]
  },
  {
    "id": "4cf43776274513e0fc43ce874df99d8e",
    "title": "太液池歌",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "腥鲜龙气连清防，花风漾漾吹细光。",
      "叠澜不定照天井，倒影荡摇晴翠长。",
      "平碧浅春生绿塘，云容雨态连青苍。",
      "夜深银汉通柏梁，二十八宿朝玉堂。"
    ]
  },
  {
    "id": "4cf43776274513e00b2f24aa1d08d8a4",
    "title": "雉场歌",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "茭叶萋萋接烟曙，鸡鸣埭上梨花露。",
      "彩杖锵锵已合围，绣翎白颈遥相妒。",
      "雕尾扇张金缕高，碎铃素拂骊驹豪。",
      "绿场红迹未相接，箭发铜牙伤彩毛。",
      "麦陇桑阴小山晚，六虬归去凝笳远。",
      "城头却望几含情，青亩春芜连石苑。"
    ]
  },
  {
    "id": "4cf43776274513e0eb9a625386dc3403",
    "title": "雍台歌",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "太子池南楼百尺，入窗新树疏帘隔。",
      "黄金铺首画钩陈，羽葆停幢拂交戟。",
      "盘纡阑楯临高台，帐殿临流鸾扇开。",
      "早雁惊鸣细波起，映花卤簿龙飞回。"
    ]
  },
  {
    "id": "4cf43776274513e05846a28b591e9463",
    "title": "吴苑行",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "锦雉双飞梅结子，平春远绿窗中起。",
      "吴江澹画水连空，三尺屏风隔千里。",
      "小苑有门红扇开，天丝舞蝶共徘徊。",
      "绮户雕楹长若此，韶光岁岁如归来。"
    ]
  },
  {
    "id": "4cf43776274513e064db9f5437d3b4fd",
    "title": "春野行",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "草浅浅，春如剪。花压李娘愁，饥蚕欲成茧。东城年少气堂堂，金丸惊起双鸳鸯。",
      "含羞更问卫公子，月到枕前春梦长。"
    ]
  },
  {
    "id": "4cf43776274513e0341fda6d8b2871dc",
    "title": "醉歌",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "檐柳初黄燕新乳，晓碧芊绵过微雨。",
      "树色深含台榭情，莺声巧作烟花主。",
      "锦袍公子陈杯觞，拨醅百瓮春酒香。",
      "入门下马问谁在，降阶握手登华堂。",
      "临邛美人连山眉，低抱琵琶含怨思。",
      "朔风绕指我先笑，明月入怀君自知。",
      "劝君莫惜金樽酒，年少须臾如覆手。",
      "辛勤到老慕箪瓢，于我悠悠竟何有。",
      "洛阳卢仝称文房，妻子脚秃舂黄粮。",
      "阿耋光颜不识字，指麾豪俊如驱羊。",
      "天犀压断朱鼹鼠，瑞锦惊飞金凤皇。",
      "其馀岂足沾牙齿，欲用何能报天子。",
      "驽马垂头抢暝尘，骅骝一日行千里。",
      "但有沈冥醉客家，支颐瞪目持流霞。",
      "唯恐南国风雨落，碧芜狼籍棠梨花。"
    ]
  },
  {
    "id": "4cf43776274513e037b1dd29dccfbd21",
    "title": "堂堂",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "钱唐岸上春如织，淼淼寒潮带晴色。",
      "淮南游客马连嘶，碧草迷人归不得。",
      "风飘客意如吹烟，纤指殷勤伤雁弦。",
      "一曲堂堂红烛筵，长鲸泻酒如飞泉。"
    ]
  },
  {
    "id": "4cf43776274513e0b42fa0a52d2ef1a7",
    "title": "惜春词",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "百舌问花花不语，低回似恨横塘雨。",
      "蜂争粉蕊蝶分香，不似垂杨惜金缕。",
      "愿君留得长妖韶，莫逐东风还荡摇。",
      "秦女含颦向烟月，愁红带露空迢迢。"
    ]
  },
  {
    "id": "4cf43776274513e06c808da157c451e8",
    "title": "春愁曲",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "红丝穿露珠帘冷，百尺哑哑下纤绠。",
      "远翠愁山入卧屏，两重云母空烘影。",
      "凉簪坠发春眠重，玉兔煴香柳如梦。",
      "锦叠空床委堕红，飔飔扫尾双金凤。",
      "蜂喧蝶驻俱悠扬，柳拂赤栏纤草长。",
      "觉后梨花委平绿，春风和雨吹池塘。"
    ]
  },
  {
    "id": "4cf43776274513e04531a3ffd25adfba",
    "title": "春江花月夜词",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "玉树歌阑海云黑，花庭忽作青芜国。",
      "秦淮有水水无情，还向金陵漾春色。",
      "杨家二世安九重，不御华芝嫌六龙。",
      "百幅锦帆风力满，连天展尽金芙蓉。",
      "珠翠丁星复明灭，龙头劈浪哀笳发。",
      "千里涵空澄水魂，万枝破鼻飘香雪。",
      "漏转霞高沧海西，颇黎枕上闻天鸡。",
      "蛮弦代写曲如语，一醉昏昏天下迷。",
      "四方倾动烟尘起，犹在浓香梦魂里。",
      "后主荒宫有晓莺，飞来只隔西江水。"
    ]
  },
  {
    "id": "4cf43776274513e0cb9c6b96c8cf9efd",
    "title": "懊恼曲",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "藕丝作线难胜针，蕊粉染黄那得深。",
      "玉白兰芳不相顾，青楼一笑轻千金。",
      "莫言自古皆如此，健剑刜钟铅绕指。",
      "三秋庭绿尽迎霜，惟有荷花守红死。",
      "庐江小吏朱斑轮，柳缕吐芽香玉春。",
      "两股金钗已相许，不令独作空成尘。",
      "悠悠楚水流如马，恨紫愁红满平野。",
      "野土千年怨不平，至今烧作鸳鸯瓦。"
    ]
  },
  {
    "id": "4cf43776274513e0aa259a7b82c67c0b",
    "title": "三洲词",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "团圆莫作波中月，洁白莫为枝上雪。",
      "月随波动碎潾潾，雪似梅花不堪折。",
      "李娘十六青丝发，画带双花为君结。",
      "门前有路轻别离，唯恐归来旧香灭。"
    ]
  },
  {
    "id": "4cf43776274513e06d47ab8f036bd084",
    "title": "春晓曲",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "家临长信往来道，乳燕双双拂烟草。",
      "油壁车轻金犊肥，流苏帐晓春鸡早。",
      "笼中娇鸟暖犹睡，帘外落花闲不扫。",
      "衰桃一树近前池，似惜红颜镜中老。"
    ]
  },
  {
    "id": "4cf43776274513e0d86ce597724cff67",
    "title": "猎骑辞",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "早辞平扆殿，夕奉湘南宴。",
      "香兔抱微烟，重鳞叠轻扇。",
      "蚕饥使君马，雁避将军箭。",
      "宝柱惜离弦，流黄悲赤县。",
      "理钗低舞鬓，换袖回歌面。",
      "晚柳未如丝，春花已如霰。",
      "所嗟故里曲，不及青楼宴。"
    ]
  },
  {
    "id": "4cf43776274513e00dd474ed055e7cfb",
    "title": "烧歌",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "起来望南山，山火烧山田。",
      "微红夕如灭，短燄复相连。",
      "差差向岩石，冉冉凌青壁。",
      "低随回风尽，远照檐茅赤。",
      "邻翁能楚言，倚插欲潸然。",
      "自言楚越俗，烧畬为早田。",
      "豆苗虫促促，篱上花当屋。",
      "废栈豕归栏，广场鸡啄粟。",
      "新年春雨晴，处处赛神声。",
      "持钱就人卜，敲瓦隔林鸣。",
      "卜得山上卦，归来桑枣下。",
      "吹火向白茅，腰镰映赪蔗。",
      "风驱槲叶烟，槲树连平山。",
      "迸星拂霞外，飞烬落阶前。",
      "仰面呻复嚏，鸦娘咒丰岁。",
      "谁知苍翠容，尽作官家税。"
    ]
  },
  {
    "id": "4cf43776274513e0bf5cc5f94189fac4",
    "title": "和沈参军招友生观芙蓉池",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "桂栋坐清晓，瑶琴商凤丝。",
      "况闻楚泽香，适与秋风期。",
      "遂从棹萍客，静啸烟草湄。",
      "倒影回澹荡，愁红媚涟漪。",
      "湘茎久鲜涩，宿雨增离披。",
      "而我江海意，楚游动梦思。",
      "北渚水云叶，南塘烟雾枝。",
      "岂亡台榭芳，独与鸥鸟知。",
      "珠坠鱼迸浅，影多凫泛迟。",
      "落英不可攀，返照昏澄陂。"
    ]
  },
  {
    "id": "4cf43776274513e01d909c7de701447a",
    "title": "寓怀",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "诚足不顾得，妄矜徒有言。",
      "语斯谅未尽，隐显何悠然。",
      "洵彼都邑盛，眷惟车马喧。",
      "自期尊客卿，非意干王孙。",
      "衔知有贞爵，处实非厚颜。",
      "苟无海岱气，奚取壶浆恩。",
      "唯丝南山杨，适我松菊香。",
      "鹏鹍诚未忆，谁谓凌风翔。"
    ]
  },
  {
    "id": "4cf43776274513e0bb1866563ee71577",
    "title": "余昔自西滨得兰数本移艺于庭亦既逾岁而芃然蕃殖自余游者未始以芳草为遇矣因悲夫物有厌常而反",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "寓赏本殊致，意幽非我情。",
      "吾常有流浅，外物无重轻。",
      "各言艺幽深，彼美香素茎。",
      "岂为赏者设，自保孤根生。",
      "易地无赤株，丽土亦同荣。",
      "赏际林壑近，泛馀烟露清。",
      "余怀既郁陶，尔类徒纵横。",
      "妍蚩苟不信，宠辱何为惊。",
      "贞隐谅无迹，激时犹拣名。",
      "幽丛霭绿畹，岂必怀归耕。"
    ]
  },
  {
    "id": "4cf43776274513e072e04d91e6944ab0",
    "title": "秋日",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "爽气变昏旦，神皋遍原隰。",
      "烟华久荡摇，石涧仍清急。",
      "柳闇山犬吠，蒲荒水禽立。",
      "菊花明欲迷，枣叶光如湿。",
      "天籁思林岭，车尘倦都邑。",
      "诪张夙所违，悔吝何由入。",
      "芳草秋可藉，幽泉晓堪汲。",
      "牧羊烧外鸣，林果雨中拾。",
      "复此遂闲旷，翛然脱羁絷。",
      "田收鸟雀喧，气肃龙蛇蛰。",
      "佳节足丰穰，良朋阻游集。",
      "沈机日寂寥，葆素常呼吸。",
      "投迹倦攸往，放怀志所执。",
      "良时有东菑，吾将事蓑笠。"
    ]
  },
  {
    "id": "4cf43776274513e02a7e0d7af8499813",
    "title": "七夕",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "鸣机札札停金梭，芙蓉澹荡生池波。",
      "神轩红粉陈香罗，凤低蝉薄愁双蛾。",
      "微光奕奕凌天河，鸾咽鹤唳飘飖歌。",
      "弯桥销尽愁奈何，天气骀荡云陂陁。",
      "平明花木有秋意，露湿彩盘蛛网多。"
    ]
  },
  {
    "id": "4cf43776274513e0289aa96a61f3f701",
    "title": "边笳曲",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "朔管迎秋动，雕阴雁来早。",
      "上郡隐黄云，天山吹白草。",
      "嘶马悲寒碛，朝阳照霜堡。",
      "江南戍客心，门外芙蓉老。"
    ]
  },
  {
    "id": "4cf43776274513e0fe6353063e09e211",
    "title": "古意",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "莫莫复莫莫，丝萝缘涧壑。",
      "散木无斧斤，纤茎得依托。",
      "枝低浴鸟歇，根静悬泉落。",
      "不虑见春迟，空伤致身错。"
    ]
  },
  {
    "id": "4cf43776274513e080e6f83370ba2803",
    "title": "秘书刘尚书挽歌词二首",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "王笔活鸾凤，谢诗生芙蓉。",
      "学筵开绛帐，谈柄发洪钟。",
      "粉署见飞鵩，玉山猜卧龙。",
      "遗风丽清韵，萧散九原松。"
    ]
  },
  {
    "id": "4cf43776274513e080e6f833c43856e5",
    "title": "秘书刘尚书挽歌词二首",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "麈尾近良玉，鹤裘吹素丝。",
      "坏陵殷浩谪，春墅谢安棋。",
      "京口贵公子，襄阳诸女儿。",
      "折花兼踏月，多唱柳郎词。"
    ]
  },
  {
    "id": "4cf43776274513e065b7dfcee7a87aa9",
    "title": "西陵道士茶歌",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "乳窦溅溅通石脉，绿尘愁草春江色。",
      "涧花入井水味香，山月当人松影直。",
      "仙翁白扇霜鸟翎，拂坛夜读黄庭经。",
      "疏香皓齿有馀味，更觉鹤心通杳冥。"
    ]
  },
  {
    "id": "4cf43776274513e082271ec795f2fbd6",
    "title": "春日野行",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "雨涨西塘金堤斜，碧草芊芊晴吐芽。",
      "野岸明媚山芍药，水田叫噪官虾蟆。",
      "镜中有浪动菱蔓，陌上无风飘柳花。",
      "何事轻桡句溪客，绿萍方好不归家。"
    ]
  },
  {
    "id": "4cf43776274513e0da6a2e46a3095a7c",
    "title": "溪上行",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "绿塘漾漾烟蒙蒙，张翰此来情不穷。",
      "雪羽䙰褷立倒影，金鳞拨剌跳晴空。",
      "风翻荷叶一向白，雨湿蓼花千穗红。",
      "心羡夕阳波上客，片时归梦钓船中。"
    ]
  },
  {
    "id": "4cf43776274513e0ed352329982ee4e9",
    "title": "车驾西游因而有作",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "宣曲长杨瑞气凝，上林狐兔待秋鹰。",
      "谁将词赋陪雕辇，寂寞相如卧茂林。"
    ]
  },
  {
    "id": "4cf43776274513e0cdbf3c3f3c993970",
    "title": "寄山中人",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "月中一双鹤，石上千尺松。",
      "素琴入爽籁，山酒和春容。",
      "幽瀑有时断，片云无所从。",
      "何事苏门生，携手东南峰。"
    ]
  },
  {
    "id": "4cf43776274513e04b2ca9329dfff107",
    "title": "鄠郊别墅寄所知",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "持颐望平绿，万景集所思。",
      "南塘遇新雨，百草生容姿。",
      "幽鸟不相识，美人如何期。",
      "徒然委摇荡，惆怅春风时。"
    ]
  },
  {
    "id": "4cf43776274513e0654ac2a566ee31d9",
    "title": "春尽与友人入裴氏林探",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "一径互纡直，茅棘亦已繁。",
      "晴阳入荒竹，暧暧如春园。",
      "倚杖息惭倦，徘徊恋微暄。",
      "历寻婵娟节，剪破苍筤根。",
      "地闭修茎孤，林振馀箨翻。",
      "适心在所好，非必寻湘沅。"
    ]
  },
  {
    "id": "4cf43776274513e0d7e80abd38602fd6",
    "title": "题贺知章故居叠韵作",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "废砌翳薜荔，枯湖无菰蒲。",
      "老媪饱稿草，愚儒输逋租。"
    ]
  },
  {
    "id": "4cf43776274513e05a26fd3242c2a6af",
    "title": "雨中与李先生期垂钓先后相失因作叠韵",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "隔石觅屐迹，西溪迷鸡啼。",
      "小鸟扰晓沼，犁泥齐低畦。"
    ]
  },
  {
    "id": "4cf43776274513e02715a24a7076304f",
    "title": "鸿胪寺有开元中锡宴堂楼台池沼雅为胜绝荒凉遗址仅有存者偶成四十韵",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "明皇昔御极，神圣垂耿光。",
      "沈机发雷电，逸躅陵尧汤。",
      "西覃积石山，北至穷发乡。",
      "四凶有獬豸，一臂无螳螂。",
      "婵娟得神艳，郁烈闻国香。",
      "紫绦鸣羯鼓，玉管吹霓裳。",
      "禄山未封侯，林甫才为郎。",
      "昭融廓日月，妥帖安纪纲。",
      "群生到寿域，百辟趋明堂。",
      "四海正夷宴，一尘不飞扬。",
      "天子自犹豫，侍臣宜乐康。",
      "轧然阊阖开，赤日生扶桑。",
      "玉砌露盘纡，金壶漏丁当。",
      "剑佩相击触，左右随趋跄。",
      "玄珠十二旒，红粉三千行。",
      "顾盻生羽翼，叱嗟回雪霜。",
      "神霞凌云阁，春水骊山阳。",
      "盘斗九子粽，瓯擎五云浆。",
      "双琼京兆博，七鼓邯郸娼。",
      "毰毸碧鸡斗，茏葱翠雉场。",
      "杖官绣蔽膝，宝马金镂锡。",
      "椒涂隔鹦鹉，柘弹惊鸳鸯。",
      "猗欤华国臣，鬓发俱苍苍。",
      "锡宴得幽致，车从真炜煌。",
      "画鹢照鱼鳖，鸣驺乱鹙鸧。",
      "飐滟荡碧波，炫煌迷横塘。",
      "萦盈舞回雪，宛转歌绕梁。",
      "艳带画银络，宝梳金钿筐。",
      "沈冥类汉相，醉倒疑楚狂。",
      "一旦紫微东，胡星森耀芒。",
      "凭陵逐鲸鲵，唐突驱犬羊。",
      "纵火三月赤，战尘千里黄。",
      "殽函与府寺，从此俱荒凉。",
      "兹地乃蔓草，故基摧坏墙。",
      "枯池接断岸，唧唧啼寒螀。",
      "败荷塌作泥，死竹森如枪。",
      "游人问老吏，相对聊感伤。",
      "岂必见麋鹿，然后堪回肠。",
      "幸今遇太平，令节称羽觞。",
      "谁知曲江曲，岁岁栖鸾凰。"
    ]
  },
  {
    "id": "4cf43776274513e07e5f40a0138d4fd0",
    "title": "寒食节日寄楚望二首其二",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "家乏两千万，时当一百五。",
      "飔飔杨柳风，穰穰樱桃雨。",
      "年芳苦沈潦，心事如摧橹。",
      "金犊近兰汀，铜龙接花坞。",
      "青葱建杨宅，隐辚端门鼓。",
      "彩素拂庭柯，轻毬落邻圃。",
      "三春谢游衍，一笑牵规矩。",
      "独有恩泽侯，归来看楚舞。"
    ]
  },
  {
    "id": "4cf43776274513e01db3086d157bd7b1",
    "title": "达摩",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "捣麝成尘香不灭，拗莲作寸丝难绝。红泪文姬洛水春，白头苏武天山雪。",
      "君不见无愁高纬花漫漫，漳浦宴馀清露寒。一旦臣僚共囚虏，欲吹羌管先汍澜。",
      "旧臣头鬓霜华早，可惜雄心醉中老。万古春归梦不归，邺城风雨连天草。"
    ]
  },
  {
    "id": "4cf43776274513e0da721a9120389f1c",
    "title": "送李亿",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "黄山远隔秦树，紫禁斜通渭城。",
      "别路青青柳弱，前溪漠漠苔生。",
      "和风澹荡归客，落月殷勤早莺。",
      "灞上金樽未饮，宴歌已有馀声。"
    ]
  },
  {
    "id": "4cf43776274513e07ee9a9d6d8c41901",
    "title": "杂歌谣辞黄昙子歌",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "参差绿蒲短，摇艳云塘满。",
      "红潋荡融融，莺翁鸂鶒暖。",
      "萋芊小成路，马上修蛾懒。",
      "罗衫袅回风，点粉金鹂卵。"
    ]
  },
  {
    "id": "4cf43776274513e02a16e5d8bb6bfb1e",
    "title": "江南曲",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "妾家白蘋浦，日上芙蓉楫。",
      "轧轧摇浆声，移舟入茭叶。",
      "溪长茭叶深，作底难相寻。",
      "避郎郎不见，鸂鶒自浮沉。",
      "拾萍萍无根，采莲莲有子。",
      "不作浮萍生，宁为藕花死。",
      "岸傍骑马郎，乌帽紫游缰。",
      "含愁复含笑，回首问横塘。",
      "妾住金陵浦，门前朱雀航。",
      "流苏持作帐，芙蓉持作梁。",
      "出入金犊幰，兄弟侍中郎。",
      "前年学歌舞，定得郎相许。",
      "连娟眉绕山，依约腰如杵。",
      "凤管悲若咽，鸾弦娇欲语。",
      "扇薄露红铅，罗轻压金缕。",
      "明月西南楼，珠帘玳瑁钩。",
      "横波巧能笑，弯蛾不识愁。",
      "花开子留树，草长根依土。",
      "早闻金沟远，底事归郎许。",
      "不学杨白花，朝朝泪如雨。"
    ]
  },
  {
    "id": "4cf43776274513e05e0a526e7e860d5a",
    "title": "杂歌谣辞·苏小小歌",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "买莲莫破券，买酒莫解金。",
      "酒里春容抱离恨，水中莲子怀芳心。",
      "吴宫女儿腰似束，家在钱唐小江曲。",
      "一自檀郎逐便风，门前春水年年绿。"
    ]
  },
  {
    "id": "4cf43776274513e00cf8e8a76ce3d034",
    "title": "杂歌谣辞邯郸郭公词",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "金笳悲故曲，玉座积深尘。",
      "言是邯郸伎，不见邺城人。",
      "青苔竟埋骨，红粉自伤神。",
      "唯有漳河柳，还向旧营春。"
    ]
  },
  {
    "id": "4cf43776274513e0b00bcddd0202a7c9",
    "title": "杂曲歌辞侠客行",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "欲出鸿都门，阴云蔽城阙。",
      "宝剑黯如水，微红湿馀血。",
      "白马夜频嘶，三更霸陵雪。"
    ]
  },
  {
    "id": "4cf43776274513e028e93546d196774c",
    "title": "杂曲歌辞西洲曲",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "悠悠复悠悠，昨日下西洲。",
      "西洲风色好，遥见武昌楼。",
      "武昌何郁郁，侬家定无匹。",
      "小妇被流黄，登楼抚瑶瑟。",
      "朱弦繁复轻，素手直凄清。",
      "一弹三四解，掩抑似含情。",
      "南楼登且望，西江广复平。",
      "艇子摇两桨，催过石头城。",
      "门前乌臼树，惨澹天将曙。",
      "鹍鵊飞复还，郎随早帆去。",
      "回头语同伴，定复负情侬。",
      "去帆不安幅，作抵使西风。",
      "他日相寻索，莫作西洲客。",
      "西洲人不归，春草年年碧。"
    ]
  },
  {
    "id": "4cf43776274513e09e17ba465b511280",
    "title": "过分水岭",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "溪水无情似有情，入山三日得同行。",
      "岭头便是分头处，惜别潺湲一夜声。"
    ]
  },
  {
    "id": "4cf43776274513e0baac6e165c0532ff",
    "title": "莲花",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "绿塘摇滟接星津，轧轧兰桡入白蘋。",
      "应为洛神波上袜，至今莲蕊有香尘。"
    ]
  },
  {
    "id": "4cf43776274513e0252d70eedd96059a",
    "title": "早秋山居",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "山近觉寒早，草堂霜气晴。",
      "树凋窗有日，池满水无声。",
      "果落见猿过，叶乾闻鹿行。",
      "素琴机虑静，空伴夜泉清。"
    ]
  },
  {
    "id": "4cf43776274513e0b99dec405ccc3337",
    "title": "汉皇迎春词",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "春草芊芊晴扫烟，宫城大锦红殷鲜。",
      "海日初融照仙掌，淮王小队缨铃响。",
      "猎猎东风燄赤旗，画神金甲葱茏网。",
      "钜公步辇迎句芒，复道扫尘燕彗长。",
      "豹尾竿前赵飞燕，柳风吹尽眉间黄。",
      "碧草含情杏花喜，上林莺啭游丝起。",
      "宝马摇环万骑归，恩光暗入帘栊里。"
    ]
  },
  {
    "id": "4cf43776274513e035526a1c63dcf6e6",
    "title": "咏山鸡",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "万壑动晴景，山禽凌翠微。",
      "绣翎翻草去，红觜啄花归。",
      "巢暖碧云色，影孤清镜辉。",
      "不知春树伴，何处又分飞。"
    ]
  },
  {
    "id": "4cf43776274513e01df14d8c0d116421",
    "title": "经李处士杜城别业",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "忆昔几游集，今来倍叹伤。",
      "百花情易老，一笑事难忘。",
      "白社已萧索，青楼空艳阳。",
      "不闲云雨梦，犹欲过高唐。"
    ]
  },
  {
    "id": "4cf43776274513e00da51e8a6469b13d",
    "title": "江岸即事",
    "authorName": "温庭筠",
    "authorId": "4cf43776274513e081e74d67ca8155f4",
    "dynasty": "唐",
    "content": [
      "水容侵古岸，峰影度青苹。",
      "庙竹唯闻鸟，江帆不见人。",
      "雀声花外暝，客思柳边春。",
      "别恨转难尽，行行汀草新。"
    ]
  },
  {
    "id": "4cf437762762cb8227c2fada71de1cef",
    "title": "度揭鸿岭",
    "authorName": "慕容韦",
    "authorId": "4cf437762762cb82d1457b72d1457b72",
    "dynasty": "唐",
    "content": [
      "闽越曾为塞，将军旧置营。",
      "我歌空感慨，西北望神京。"
    ]
  },
  {
    "id": "4cf43776278cfc1cd59e5811b3702378",
    "title": "偈",
    "authorName": "智通",
    "authorId": "4cf43776278cfc1cd1457b72d1457b72",
    "dynasty": "唐",
    "content": [
      "三身元我体，四智本心明。",
      "身智融无碍，应物任随形。",
      "起修皆妄动，守住匪真精。",
      "妙旨因师晓，终亡染污名。"
    ]
  },
  {
    "id": "4cf4377627afec0a916a6f8d6411ed9f",
    "title": "赋得春风扇微和",
    "authorName": "陈九流",
    "authorId": "4cf4377627afec0ad1457b72d1457b72",
    "dynasty": "唐",
    "content": [
      "喜见阳和至，遥知橐籥功。",
      "迟迟散南陌，袅袅逐东风。",
      "暗入芳园里，潜吹草木中。",
      "兰荪才有绿，桃杏未成红。",
      "已觉寒光尽，还看淑气通。",
      "由来荣与悴，今日发应同。"
    ]
  },
  {
    "id": "4cf4377627d21850d59e5811b975af80",
    "title": "偈",
    "authorName": "应真",
    "authorId": "4cf4377627d21850d1457b72d1457b72",
    "dynasty": "唐",
    "content": [
      "湘之南，潭之北，中有黄金充一国。",
      "无影树下合同船，琉璃殿上无知识。"
    ]
  },
  {
    "id": "4cf4377627db338b516536a1a93472b1",
    "title": "并州路",
    "authorName": "李宣远",
    "authorId": "4cf4377627db338bd1457b72d1457b72",
    "dynasty": "唐",
    "content": [
      "秋日并州路，黄榆落故关。",
      "孤城吹角罢，数骑射雕还。",
      "帐幕遥临水，牛羊自下山。",
      "征人正垂泪，烽火起云间。"
    ]
  },
  {
    "id": "4cf4377627f286e11ace1aa611e3525f",
    "title": "采菊",
    "authorName": "李建业",
    "authorId": "4cf4377627f286e1d1457b72d1457b72",
    "dynasty": "唐",
    "content": [
      "簇簇竟相鲜，一枝开几番。",
      "味甘资曲糵，香好胜兰荪。",
      "古道风摇远，荒篱露压繁。",
      "盈筐时采得，服饵近知门。"
    ]
  },
  {
    "id": "4cf4377627f567b58bede28aa35b5f3a",
    "title": "赋得芙蓉出水",
    "authorName": "陈至",
    "authorId": "4cf4377627f567b5d1457b72d1457b72",
    "dynasty": "唐",
    "content": [
      "菡萏迎秋吐，夭摇映水滨。",
      "剑芒开宝匣，峰影写蒲津。",
      "下覆参差荇，高辞苒弱蘋。",
      "自当巢翠甲，非止戏赪鳞。",
      "莫以时先后，而言色故新。",
      "芳香正堪玩，谁报涉江人。"
    ]
  },
  {
    "id": "4cf4377627f567b51d2e203ec694fbbe",
    "title": "荐冰",
    "authorName": "陈至",
    "authorId": "4cf4377627f567b5d1457b72d1457b72",
    "dynasty": "唐",
    "content": [
      "凌寒开涸冱，寝庙致精诚。",
      "色静澄三酒，光寒肃两楹。",
      "形盐非近进，玉豆为潜英。",
      "礼自春分展，坚从北陆成。",
      "藉茅心共结，出鉴水渐明。",
      "幸得来观荐，灵台一小生。"
    ]
  },
  {
    "id": "4cf437762801f6465c87321bded80968",
    "title": "改令",
    "authorName": "方干李主簿",
    "authorId": "4cf437762801f646d1457b72d1457b72",
    "dynasty": "唐",
    "content": [
      "措大吃酒点盐，将军吃酒点酱。",
      "只见门外著篱，未见眼中安鄣。",
      "措大吃酒点盐，下人吃酒点鲊。",
      "只见半臂著襕，不见口唇开裤。"
    ]
  },
  {
    "id": "4cf4377628164a10447b9c2980b9e8f0",
    "title": "玩月诗",
    "authorName": "曲龙山仙",
    "authorId": "4cf4377628164a10d1457b72d1457b72",
    "dynasty": "唐",
    "content": [
      "曲龙桥顶玩瀛洲，凡骨空陪汗漫流。",
      "不假丹梯蹑霄汉，水晶盘冷桂花秋。"
    ]
  },
  {
    "id": "4cf4377628164a10447b9c29ec7a8f1c",
    "title": "玩月诗",
    "authorName": "曲龙山仙",
    "authorId": "4cf4377628164a10d1457b72d1457b72",
    "dynasty": "唐",
    "content": [
      "月砌瑶阶泉滴乳，玉箫催凤和烟舞。",
      "青城丈人何处游，玄鹤唳天云一缕。"
    ]
  },
  {
    "id": "4cf4377628164a10447b9c297959dabb",
    "title": "玩月诗",
    "authorName": "曲龙山仙",
    "authorId": "4cf4377628164a10d1457b72d1457b72",
    "dynasty": "唐",
    "content": [
      "造化天桥碧海东，玉轮还过辗晴虹。",
      "霓襟似拂瀛洲顶，颢气潜消橐籥中。"
    ]
  },
  {
    "id": "4cf4377628164a10447b9c29e69a0037",
    "title": "玩月诗",
    "authorName": "曲龙山仙",
    "authorId": "4cf4377628164a10d1457b72d1457b72",
    "dynasty": "唐",
    "content": [
      "危桥横石架云端，跨鹿登临景象宽。",
      "颢魄洗烟澄碧落，桂花低拂玉簪寒。"
    ]
  },
  {
    "id": "4cf4377628368fc89a8f5c230c021746",
    "title": "题汉州西湖",
    "authorName": "房琯",
    "authorId": "4cf4377628368fc88a0e1141eefc9e10",
    "dynasty": "唐",
    "content": [
      "高流缠峻隅，城下缅丘墟。",
      "决渠信浩荡，潭岛成江湖。",
      "结宇依回渚，水中信可居。",
      "三伏气不蒸，四达暑自徂。",
      "同人千里驾，邻国五马车。",
      "月出共登舟，风生随所如。",
      "举麾指极浦，欲极更盘纡。",
      "缭绕各殊致，夜尽情有馀。",
      "遭乱意不开，即理还暂祛。",
      "安得长晤语，使我忧更除。"
    ]
  },
  {
    "id": "4cf4377628a9aedff60e167583e85a6f",
    "title": "赋得白云起封中",
    "authorName": "张嗣初",
    "authorId": "4cf4377628a9aedfd1457b72d1457b72",
    "dynasty": "唐",
    "content": [
      "英英白云起，呈瑞出封中。",
      "表圣宁因地，逢时岂待风。",
      "浮光弥皎洁，流影更冲融。",
      "自叶尧年美，谁云汉日同。",
      "金泥光乍掩，玉检气潜通。",
      "欲与非烟并，亭亭不散空。"
    ]
  },
  {
    "id": "4cf4377628a9aedfe03c5bbd6079f6fd",
    "title": "春色满皇州",
    "authorName": "张嗣初",
    "authorId": "4cf4377628a9aedfd1457b72d1457b72",
    "dynasty": "唐",
    "content": [
      "何处年华好，皇州淑气匀。",
      "韶阳潜应律，草木暗迎春。",
      "柳变金堤畔，兰抽曲水滨。",
      "轻黄垂辇道，微绿映天津。",
      "丽景浮丹阙，晴光拥紫宸。",
      "不知幽远地，今日几枝新。"
    ]
  },
  {
    "id": "4cf4377628c7b37868d35f229b93bbd1",
    "title": "湘中怨讽",
    "authorName": "郑仆射",
    "authorId": "4cf4377628c7b378d1457b72d1457b72",
    "dynasty": "唐",
    "content": [
      "青鹢苦幽独，隔江相对稀。",
      "夜寒芦叶雨，空作一声归。"
    ]
  },
  {
    "id": "4cf4377628d425ec5046c46eb15482bb",
    "title": "投节度邢公",
    "authorName": "褚载",
    "authorId": "4cf4377628d425ecd1457b72d1457b72",
    "dynasty": "唐",
    "content": [
      "西风昨夜坠红兰，一宿邮亭事万般。",
      "无地可耕归不得，有恩堪报死何难。",
      "流年怕老看将老，百计求安未得安。",
      "一卷新书满怀泪，频来门馆诉饥寒。"
    ]
  },
  {
    "id": "4cf4377628d425ecf3ad5b7b09158e80",
    "title": "贺赵观文重试及第",
    "authorName": "褚载",
    "authorId": "4cf4377628d425ecd1457b72d1457b72",
    "dynasty": "唐",
    "content": [
      "一枝仙桂两回春，始觉文章可致身。",
      "已把色丝要上第，又将彩笔冠群伦。",
      "龙泉再淬方知利，火浣重烧转更新。",
      "今日街头看御榜，大能荣耀苦心人。"
    ]
  },
  {
    "id": "4cf4377628d425ec9acba74ed77a23bd",
    "title": "赠道士",
    "authorName": "褚载",
    "authorId": "4cf4377628d425ecd1457b72d1457b72",
    "dynasty": "唐",
    "content": [
      "簪星曳月下蓬壶，曾见东皋种白榆。",
      "六甲威灵藏瑞检，五龙雷电绕霜都。",
      "惟教鹤探丹丘信，不使人窥太乙炉。",
      "闻说葛陂风浪恶，许骑青鹿从行无。"
    ]
  },
  {
    "id": "4cf4377628d425ece859b9e3a3a03250",
    "title": "晓发",
    "authorName": "褚载",
    "authorId": "4cf4377628d425ecd1457b72d1457b72",
    "dynasty": "唐",
    "content": [
      "贪路贪名须早发，枕前无计暂裴回。",
      "才闻鸡唱呼童起，已有铃声过驿来。",
      "衣湿乍惊沾雾露，马行仍未见尘埃。",
      "朝朝陌上侵星去，待得酬身了便回。"
    ]
  },
  {
    "id": "4cf4377628d425ec288dec5ed1136e51",
    "title": "晓感",
    "authorName": "褚载",
    "authorId": "4cf4377628d425ecd1457b72d1457b72",
    "dynasty": "唐",
    "content": [
      "晓鼓鼕鼕星汉微，佩金鸣玉斗光辉。",
      "出门各自争岐路，至老何人免是非。",
      "大道不应由曲取，浮生还要略知机。",
      "故园华表高高在，可得不如丁令威。"
    ]
  },
  {
    "id": "4cf4377628d425ece9b5c306eeb1204b",
    "title": "南徐晚望",
    "authorName": "褚载",
    "authorId": "4cf4377628d425ecd1457b72d1457b72",
    "dynasty": "唐",
    "content": [
      "芳草铺香晚岸晴，岸头含醉去来行。",
      "僧归岳外残钟寺，日下江边调角城。",
      "入浙孤帆知楚信，过淮疏雨带潮声。",
      "如今未免风尘役，宁敢匆匆便濯缨。"
    ]
  },
  {
    "id": "4cf4377628d425ec4a5a72569d7d4a5a",
    "title": "移石",
    "authorName": "褚载",
    "authorId": "4cf4377628d425ecd1457b72d1457b72",
    "dynasty": "唐",
    "content": [
      "磷𥒘一片溪中石，恰称幽人弹素琴。",
      "浪侵多年苔色在，洗来今日碏痕深。",
      "磨看粹色何殊玉，敲有奇声直异金。",
      "不是不堪为器用，都缘良匠未留心。"
    ]
  },
  {
    "id": "4cf4377628d425eca45fb6bb78d5996a",
    "title": "云",
    "authorName": "褚载",
    "authorId": "4cf4377628d425ecd1457b72d1457b72",
    "dynasty": "唐",
    "content": [
      "尽日看云首不回，无心都大似无才。",
      "可怜光彩一片玉，万里晴天何处来？"
    ]
  },
  {
    "id": "4cf4377628d425eceb4631045993c165",
    "title": "瀑布",
    "authorName": "褚载",
    "authorId": "4cf4377628d425ecd1457b72d1457b72",
    "dynasty": "唐",
    "content": [
      "泻雾倾烟撼撼雷，满山风雨助喧豗。",
      "争知不是青天阙，扑下银河一半来。"
    ]
  },
  {
    "id": "4cf4377628d425ec40a010624ad8015d",
    "title": "定鼎门",
    "authorName": "褚载",
    "authorId": "4cf4377628d425ecd1457b72d1457b72",
    "dynasty": "唐",
    "content": [
      "郏鄏城高门倚天，九重踪迹尚依然。",
      "须知道德无关锁，一闭乾坤一万年。"
    ]
  },
  {
    "id": "4cf4377628d425ec651c75635b83202a",
    "title": "陈仓驿",
    "authorName": "褚载",
    "authorId": "4cf4377628d425ecd1457b72d1457b72",
    "dynasty": "唐",
    "content": [
      "锦翼花冠安在哉，雄飞雌伏尽尘埃。",
      "一双童子应惆怅，不见真人更猎来。"
    ]
  },
  {
    "id": "4cf4377628d425ecd7abbe1fcf672014",
    "title": "吊秦叟",
    "authorName": "褚载",
    "authorId": "4cf4377628d425ecd1457b72d1457b72",
    "dynasty": "唐",
    "content": [
      "市西楼店金千秤，渭北田园粟万钟。",
      "儿被杀伤妻被虏，一身随驾到三峰。"
    ]
  },
  {
    "id": "4cf4377628d425ece23fd8b323f8d2e3",
    "title": "鹤",
    "authorName": "褚载",
    "authorId": "4cf4377628d425ecd1457b72d1457b72",
    "dynasty": "唐",
    "content": [
      "欲洗霜翎下涧边，却嫌菱刺污香泉。",
      "沙鸥浦雁应惊讶，一举扶摇直上天。"
    ]
  },
  {
    "id": "4cf4377628daca6e2e554676ed9c3bfe",
    "title": "咏破扇",
    "authorName": "唐怡",
    "authorId": "4cf4377628daca6ed1457b72d1457b72",
    "dynasty": "唐",
    "content": [
      "轮如明月尽，罗似薄云穿。",
      "无由重掩笑，分在秋风前。"
    ]
  },
  {
    "id": "4cf4377628daca6ea6e072b5f5b480d8",
    "title": "述怀",
    "authorName": "唐怡",
    "authorId": "4cf4377628daca6ed1457b72d1457b72",
    "dynasty": "唐",
    "content": [
      "万事皆零落，平生不可思。",
      "惟馀酒中趣，不减少年时。"
    ]
  },
  {
    "id": "4cf437762900719955b976fde21a7d03",
    "title": "赠封陟",
    "authorName": "上元夫人",
    "authorId": "4cf4377629007199d1457b72d1457b72",
    "dynasty": "唐",
    "content": [
      "谪居蓬岛别瑶池，春媚烟花有所思。",
      "为爱君心能洁白，愿操箕帚奉屏帏。"
    ]
  },
  {
    "id": "4cf437762900719998dd05d27ae8d0eb",
    "title": "再赠",
    "authorName": "上元夫人",
    "authorId": "4cf4377629007199d1457b72d1457b72",
    "dynasty": "唐",
    "content": [
      "弄玉有夫皆得道，刘纲兼室尽登仙。",
      "君能仔细窥朝露，须逐云车拜洞天。"
    ]
  },
  {
    "id": "4cf43776290071990c707b5cfb02378f",
    "title": "留别",
    "authorName": "上元夫人",
    "authorId": "4cf4377629007199d1457b72d1457b72",
    "dynasty": "唐",
    "content": [
      "萧郎不顾凤楼人，云涩回车泪脸新。",
      "愁想蓬瀛归去路，难窥旧苑碧桃春。"
    ]
  },
  {
    "id": "4cf43776290469f5613c5c2702de0f3b",
    "title": "长门失宠",
    "authorName": "萧意",
    "authorId": "4cf43776290469f5d1457b72d1457b72",
    "dynasty": "唐",
    "content": [
      "自从别銮殿，长门几度春。",
      "不知金屋里，更贮若为人。"
    ]
  },
  {
    "id": "4cf43776293040fc6d2e4b7d8a1b733d",
    "title": "侠客行",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "赵客缦胡缨，吴钩霜雪明。",
      "银鞍照白马，飒沓如流星。",
      "十步杀一人，千里不留行。",
      "事了拂衣去，深藏身与名。",
      "闲过信陵饮，脱剑膝前横。",
      "将炙啖朱亥，持觞劝侯嬴。",
      "三杯吐然诺，五岳倒为轻。",
      "眼花耳热后，意气素霓生。",
      "救赵挥金槌，邯郸先震惊。",
      "千秋二壮士，烜赫大梁城。",
      "纵死侠骨香，不惭世上英。",
      "谁能书阁下，白首太玄经。"
    ]
  },
  {
    "id": "4cf43776293040fc04bd64e72e48f935",
    "title": "静夜思",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "床前明月光，疑是地上霜。",
      "举头望明月，低头思故乡。"
    ]
  },
  {
    "id": "4cf43776293040fcf8111ab56ba14b84",
    "title": "梦游天姥吟留别",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "海客谈瀛洲，烟涛微茫信难求。越人语天姥，云霞明灭或可睹。天姥连天向天横，势拔五岳掩赤城。天台四万八千丈，对此欲倒东南倾。",
      "我欲因之梦吴越，一夜飞度镜湖月。湖月照我影，送我至剡溪。谢公宿处今尚在，渌水荡漾清猿啼。脚著谢公屐，身登青云梯。半壁见海日，空中闻天鸡。千岩万转路不定，迷花倚石忽已暝。熊咆龙吟殷岩泉，栗深林兮惊层巅。云青青兮欲雨，水澹澹兮生烟。列缺霹雳，丘峦崩摧。洞天石扉，訇然中开。青冥浩荡不见底，日月照耀金银台。霓为衣兮风为马，云之君兮纷纷而来下。虎鼓瑟兮鸾回车，仙之人兮列如麻。忽魂悸以魄动，恍惊起而长嗟。惟觉时之枕席，失向来之烟霞。",
      "世间行乐亦如此，古来万事东流水。别君去兮何时还？且放白鹿青崖间，须行即骑访名山。安能摧眉折腰事权贵，使我不得开心颜。"
    ]
  },
  {
    "id": "4cf43776293040fcfed9b87e6dec5abc",
    "title": "月下独酌四首",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "【其一】",
      "花间一壶酒，独酌无相亲。",
      "举杯邀明月，对影成三人。",
      "月既不解饮，影徒随我身。",
      "暂伴月将影，行乐须及春。",
      "我歌月徘徊，我舞影零乱。",
      "醒时同交欢，醉后各分散。",
      "永结无情游，相期邈云汉。",
      "【其二】",
      "天若不爱酒，酒星不在天。",
      "地若不爱酒，地应无酒泉。",
      "天地既爱酒，爱酒不愧天。",
      "已闻清比圣，复道浊如贤。",
      "贤圣既已饮，何必求神仙。",
      "三杯通大道，一斗合自然。",
      "但得酒中趣，勿为醒者传。",
      "【其三】",
      "三月咸阳城，千花昼如锦。",
      "谁能春独愁，对此径须饮。",
      "穷通与修短，造化夙所禀。",
      "一樽齐死生，万事固难审。",
      "醉后失天地，兀然就孤枕。",
      "不知有吾身，此乐最为甚。",
      "【其四】",
      "穷愁千万端，美酒三百杯。",
      "愁多酒虽少，酒倾愁不来。",
      "所以知酒圣，酒酣心自开。",
      "辞粟卧首阳，屡空饥颜回。",
      "当代不乐饮，虚名安用哉。",
      "蟹螯即金液，糟丘是蓬莱。",
      "且须饮美酒，乘月醉高台。"
    ]
  },
  {
    "id": "4cf43776293040fc9ec9dba987153bec",
    "title": "早发白帝城",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "朝辞白帝彩云间，千里江陵一日还。",
      "两岸猿声啼不住，轻舟已过万重山。​"
    ]
  },
  {
    "id": "4cf43776293040fc9e82a27881ea3b2e",
    "title": "长干行",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "妾发初覆额，折花门前剧。",
      "郎骑竹马来，绕床弄青梅。",
      "同居长干里，两小无嫌猜。",
      "十四为君妇，羞颜未尝开。",
      "低头向暗壁，千唤不一回。",
      "十五始展眉，愿同尘与灰。",
      "常存抱柱信，岂上望夫台。",
      "十六君远行，瞿塘滟滪堆。",
      "五月不可触，猿声天上哀。",
      "门前迟行迹，一一生绿苔。",
      "苔深不能扫，落叶秋风早。",
      "八月蝴蝶黄，双飞西园草。",
      "感此伤妾心，坐愁红颜老。",
      "早晚下三巴，预将书报家。",
      "相迎不道远，直至长风沙。"
    ]
  },
  {
    "id": "4cf43776293040fc988e11274c394fac",
    "title": "独坐敬亭山",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "众鸟高飞尽，孤云独去闲。",
      "相看两不厌，只有敬亭山。"
    ]
  },
  {
    "id": "4cf43776293040fc2893187c390f1957",
    "title": "宣州谢朓楼饯别校书叔云",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "弃我去者，昨日之日不可留。",
      "乱我心者，今日之日多烦忧。",
      "长风万里送秋雁，对此可以酣高楼。",
      "蓬莱文章建安骨，中间小谢又清发。",
      "俱怀逸兴壮思飞，欲上青天揽明月。",
      "抽刀断水水更流，举杯销愁愁更愁。",
      "人生在世不称意，明朝散发弄扁舟。"
    ]
  },
  {
    "id": "4cf43776293040fc94dbaa9f57c3518d",
    "title": "将进酒",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "君不见黄河之水天上来，奔流到海不复回。",
      "君不见高堂明镜悲白发，朝如青丝暮成雪。",
      "人生得意须尽欢，莫使金樽空对月。",
      "天生我材必有用，千金散尽还复来。",
      "烹羊宰牛且为乐，会须一饮三百杯。",
      "岑夫子，丹丘生，将进酒，杯莫停。",
      "与君歌一曲，请君为我倾耳听。",
      "钟鼓馔玉不足贵，但愿长醉不复醒。",
      "古来圣贤皆寂寞，惟有饮者留其名。",
      "陈王昔时宴平乐，斗酒十千恣欢谑。",
      "主人何为言少钱，径须沽取对君酌。",
      "五花马，千金裘，",
      "呼儿将出换美酒，与尔同销万古愁。"
    ]
  },
  {
    "id": "4cf43776293040fcc79051becaf92535",
    "title": "蜀道难",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "噫吁嚱，危乎高哉！蜀道之难，难于上青天！蚕丛及鱼凫，开国何茫然！尔来四万八千岁，不与秦塞通人烟。西当太白有鸟道，可以横绝峨眉巅。地崩山摧壮士死，然后天梯石栈相钩连。上有六龙回日之高标，下有冲波逆折之回川。黄鹤之飞尚不得过，猿猱欲度愁攀援。青泥何盘盘，百步九折萦岩峦。扪参历井仰胁息，以手抚膺坐长叹。",
      "问君西游何时还，畏途巉岩不可攀。但见悲鸟号古木，雄飞雌从绕林间。又闻子规啼夜月，愁空山。蜀道之难难于上青天，使人听此凋朱颜。连峰去天不盈尺，枯松倒挂倚绝壁。飞湍瀑流争喧豗，砯崖转石万壑雷。其险也如此，嗟尔远道之人胡为乎来哉。",
      "剑阁峥嵘而崔嵬，一夫当关，万夫莫开。所守或匪亲，化为狼与豺。朝避猛虎，夕避长蛇。磨牙吮血，杀人如麻。锦城虽云乐，不如早还家。蜀道之难，难于上青天，侧身西望长咨嗟。"
    ]
  },
  {
    "id": "4cf43776293040fccee8f4ad159a80e3",
    "title": "下终南山过斛斯山人宿置酒",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "暮从碧山下，山月随人归。",
      "却顾所来径，苍苍横翠微。",
      "相携及田家，童稚开荆扉。",
      "绿竹入幽径，青萝拂行衣。",
      "欢言得所憩，美酒聊共挥。",
      "长歌吟松风，曲尽河星稀。",
      "我醉君复乐，陶然共忘机。"
    ]
  },
  {
    "id": "4cf43776293040fc7c6260134452f4e6",
    "title": "听蜀僧濬弹琴",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "蜀僧抱绿绮，西下峨嵋峰。",
      "为我一挥手，如听万壑松。",
      "客心洗流水，馀响入霜钟。",
      "不觉碧山暮，秋云暗几重。"
    ]
  },
  {
    "id": "4cf43776293040fcba2f2b5da2f2f795",
    "title": "登金陵凤凰台",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "凤凰台上凤凰游，凤去台空江自流。",
      "吴宫花草埋幽径，晋代衣冠成古丘。",
      "三山半落青天外，二水中分白鹭洲。",
      "总为浮云能蔽日，长安不见使人愁。"
    ]
  },
  {
    "id": "4cf43776293040fc639fc268bd60527b",
    "title": "行路难三首",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "【其一】",
      "金樽清酒斗十千，玉盘珍羞直万钱。",
      "停杯投箸不能食，拔剑四顾心茫然。",
      "欲渡黄河冰塞川，将登太行雪满山。",
      "闲来垂钓碧溪上，忽复乘舟梦日边。",
      "行路难，行路难，多歧路，今安在？",
      "长风破浪会有时，直挂云帆济沧海！",
      "【其二】",
      "大道如青天，我独不得出。",
      "羞逐长安社中儿，赤鸡白雉赌梨栗。",
      "弹剑作歌奏苦声，曳裾王门不称情。",
      "淮阴市井笑韩信，汉朝公卿忌贾生。",
      "君不见昔时燕家重郭隗，拥彗折节无嫌猜。",
      "剧辛乐毅感恩分，输肝剖胆效英才。",
      "昭王白骨萦蔓草，谁人更扫黄金台？",
      "行路难，归去来！",
      "【其三】",
      "有耳莫洗颍川水，有口莫食首阳蕨。",
      "含光混世贵无名，何用孤高比云月？",
      "吾观自古贤达人，功成不退皆殒身。",
      "子胥既弃吴江上，屈原终投湘水滨。",
      "陆机雄才岂自保？李斯税驾苦不早。",
      "华亭鹤唳讵可闻？上蔡苍鹰何足道？",
      "君不见吴中张翰称达生，秋风忽忆江东行。",
      "且乐生前一杯酒，何须身后千载名？"
    ]
  },
  {
    "id": "4cf43776293040fc0ba4cdd47fc6a1f7",
    "title": "怨情",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "美人卷珠帘，深坐颦蛾眉。",
      "但见泪痕湿，不知心恨谁。"
    ]
  },
  {
    "id": "4cf43776293040fc79ce7528a07c73f1",
    "title": "山中问答",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "问余何意栖碧山，笑而不答心自闲。",
      "桃花流水窅然去，别有天地非人间。"
    ]
  },
  {
    "id": "4cf43776293040fc779f7b689b59f893",
    "title": "春思",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "燕草如碧丝，秦桑低绿枝。",
      "当君怀归日，是妾断肠时。",
      "春风不相识，何事入罗帏？"
    ]
  },
  {
    "id": "4cf43776293040fcee6656717fba0152",
    "title": "关山月",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "明月出天山，苍茫云海间。",
      "长风几万里，吹度玉门关。",
      "汉下白登道，胡窥青海湾。",
      "由来征战地，不见有人还。",
      "戍客望边邑，思归多苦颜。",
      "高楼当此夜，叹息未应闲。"
    ]
  },
  {
    "id": "4cf43776293040fce036c2ff84409893",
    "title": "把酒问月",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "青天有月来几时？我今停杯一问之。",
      "人攀明月不可得，月行却与人相随。",
      "皎如飞镜临丹阙，绿烟灭尽清辉发。",
      "但见宵从海上来，宁知晓向云间没。",
      "白兔捣药秋复春，嫦娥孤栖与谁邻？",
      "今人不见古时月，今月曾经照古人。",
      "古人今人若流水，共看明月皆如此。",
      "唯愿当歌对酒时，月光长照金樽里。"
    ]
  },
  {
    "id": "4cf43776293040fcbb51f04968aae43d",
    "title": "庐山谣寄卢侍御虚舟",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "我本楚狂人，凤歌笑孔丘。",
      "手持绿玉杖，朝别黄鹤楼。",
      "五岳寻仙不辞远，一生好入名山游。",
      "庐山秀出南斗傍，屏风九叠云锦张，",
      "影落明湖青黛光。",
      "金阙前开二峰长，银河倒挂三石梁。",
      "香炉瀑布遥相望，回崖沓嶂凌苍苍。",
      "翠影红霞映朝日，鸟飞不到吴天长。",
      "登高壮观天地间，大江茫茫去不还。",
      "黄云万里动风色，白波九道流雪山。",
      "好为庐山谣，兴因庐山发。",
      "闲窥石镜清我心，谢公行处苍苔没。",
      "早服还丹无世情，琴心三叠道初成。",
      "遥见仙人彩云里，手把芙蓉朝玉京。",
      "先期汗漫九垓上，愿接卢敖游太清。"
    ]
  },
  {
    "id": "4cf43776293040fc37eadf5259a5c519",
    "title": "金陵酒肆留别",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "风吹柳花满店香，吴姬压酒唤客尝。",
      "金陵子弟来相送，欲行不行各尽觞。",
      "请君试问东流水，别意与之谁短长。"
    ]
  },
  {
    "id": "4cf43776293040fc1fef795cb5c71cc0",
    "title": "长相思（其一）",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "长相思，在长安。络纬秋啼金井阑，微霜凄凄簟色寒。孤灯不明思欲绝，卷帷望月空长叹。美人如花隔云端。上有青冥之长天，下有渌水之波澜。天长路远魂飞苦，梦魂不到关山难。长相思，摧心肝。"
    ]
  },
  {
    "id": "4cf43776293040fc0d35637b690ccaee",
    "title": "长相思（其二）",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "日色欲尽花含烟，月明欲素愁不眠。",
      "赵瑟初停凤凰柱，蜀琴欲奏鸳鸯弦。",
      "此曲有意无人传，愿随春风寄燕然。",
      "忆君迢迢隔青天，",
      "昔日横波目，今作流泪泉。",
      "不信妾肠断，归来看取明镜前。"
    ]
  },
  {
    "id": "4cf43776293040fc74184ae833d8aa55",
    "title": "赠孟浩然",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "吾爱孟夫子，风流天下闻。",
      "红颜弃轩冕，白首卧松云。",
      "醉月频中圣，迷花不事君。",
      "高山安可仰，徒此揖清芬。"
    ]
  },
  {
    "id": "4cf43776293040fc50b4388ab2a404f7",
    "title": "渡荆门送别",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "渡远荆门外，来从楚国游。",
      "山随平野尽，江入大荒流。",
      "月下飞天镜，云生结海楼。",
      "仍怜故乡水，万里送行舟。"
    ]
  },
  {
    "id": "4cf43776293040fce6e9559500f52e1c",
    "title": "送友人",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "青山横北郭，白水绕东城。",
      "此地一为别，孤蓬万里征。",
      "浮云游子意，落日故人情。",
      "挥手自兹去，萧萧班马鸣。"
    ]
  },
  {
    "id": "4cf43776293040fc223003f98f9236e9",
    "title": "夜泊牛渚怀古",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "牛渚西江夜，青天无片云。",
      "登舟望秋月，空忆谢将军。",
      "余亦能高咏，斯人不可闻。",
      "明朝挂帆席，枫叶落纷纷。"
    ]
  },
  {
    "id": "4cf43776293040fc6e5b49e841bb92ce",
    "title": "玉阶怨",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "玉阶生白露，夜久侵罗袜。",
      "却下水晶帘，玲珑望秋月。"
    ]
  },
  {
    "id": "4cf43776293040fc7d0724e9ed982f1b",
    "title": "黄鹤楼送孟浩然之广陵",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "故人西辞黄鹤楼，烟花三月下扬州。",
      "孤帆远影碧空尽，唯见长江天际流。"
    ]
  },
  {
    "id": "4cf43776293040fccfaaa373ba9d5501",
    "title": "清平调（其一）",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "云想衣裳花想容，春风拂槛露华浓。",
      "若非群玉山头见，会向瑶台月下逢。"
    ]
  },
  {
    "id": "4cf43776293040fc529cedfd9c46ace0",
    "title": "清平调（其二）",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "一枝红艳露凝香，云雨巫山枉断肠。",
      "借问汉宫谁得似，可怜飞燕倚新妆。"
    ]
  },
  {
    "id": "4cf43776293040fc2ed6b32155645bd2",
    "title": "清平调（其三）",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "名花倾国两相欢，常得君王带笑看。",
      "解释春风无限恨，沉香亭北倚阑干。"
    ]
  },
  {
    "id": "4cf43776293040fc88ac153f0f21d3b1",
    "title": "夜宿山寺",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "危楼高百尺，手可摘星辰。",
      "不敢高声语，恐惊天上人。"
    ]
  },
  {
    "id": "4cf43776293040fc7b032d9745c7db75",
    "title": "闻王昌龄左迁龙标遥有此寄",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "杨花落尽子规啼，闻道龙标过五溪。",
      "我寄愁心与明月，随君直到夜郎西。"
    ]
  },
  {
    "id": "4cf43776293040fc2a58cafbf326ad67",
    "title": "望庐山瀑布",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "日照香炉生紫烟，遥看瀑布挂前川。",
      "飞流直下三千尺，疑是银河落九天。"
    ]
  },
  {
    "id": "4cf43776293040fc427f29abdc10abda",
    "title": "春夜洛城闻笛",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "谁家玉笛暗飞声，散入春风满洛城。",
      "此夜曲中闻折柳，何人不起故园情。"
    ]
  },
  {
    "id": "4cf43776293040fcd67a4e135de2f8ac",
    "title": "赠汪伦",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "李白乘舟将欲行，忽闻岸上踏歌声。",
      "桃花潭水深千尺，不及汪伦送我情。"
    ]
  },
  {
    "id": "4cf43776293040fc6e22dc90a3e653ab",
    "title": "望天门山",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "天门中断楚江开，碧水东流至此回。",
      "两岸青山相对出，孤帆一片日边来。"
    ]
  },
  {
    "id": "4cf43776293040fcf3855abbc41ff459",
    "title": "峨眉山月歌",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "峨眉山月半轮秋，影入平羌江水流。",
      "夜发清溪向三峡，思君不见下渝州。"
    ]
  },
  {
    "id": "4cf43776293040fc474e6101d34e6318",
    "title": "与史郎中钦听黄鹤楼上吹笛",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "一为迁客去长沙，西望长安不见家。",
      "黄鹤楼中吹玉笛，江城五月落梅花。"
    ]
  },
  {
    "id": "4cf43776293040fc237e3e5394026acd",
    "title": "秋登宣城谢脁北楼",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "江城如画里，山晚望晴空。",
      "两水夹明镜，双桥落彩虹。",
      "人烟寒橘柚，秋色老梧桐。",
      "谁念北楼上，临风怀谢公。"
    ]
  },
  {
    "id": "4cf43776293040fca67faf15e8a75d2d",
    "title": "三五七言 / 秋风词",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "秋风清，秋月明，",
      "落叶聚还散，寒鸦栖复惊。",
      "相思相见知何日？此时此夜难为情！"
    ]
  },
  {
    "id": "4cf43776293040fcbb2db83091cfc5ab",
    "title": "夏日山中",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "懒摇白羽扇，裸袒青林中。",
      "脱巾挂石壁，露顶洒松风。"
    ]
  },
  {
    "id": "4cf43776293040fc5b904dbdaa0ce418",
    "title": "子夜吴歌·春歌",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "秦地罗敷女，采桑绿水边。",
      "素手青条上，红妆白日鲜。",
      "蚕饥妾欲去，五马莫留连。"
    ]
  },
  {
    "id": "4cf43776293040fcfbdb45ac776d2c75",
    "title": "子夜吴歌·夏歌",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "镜湖三百里，菡萏发荷花。",
      "五月西施采，人看隘若耶。",
      "回舟不待月，归去越王家。"
    ]
  },
  {
    "id": "4cf43776293040fc776d34e530290719",
    "title": "子夜吴歌·秋歌",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "长安一片月，万户捣衣声。",
      "秋风吹不尽，总是玉关情。",
      "何日平胡虏，良人罢远征。"
    ]
  },
  {
    "id": "4cf43776293040fcf98a6d13a7eed5b4",
    "title": "子夜吴歌·冬歌",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "明朝驿使发，一夜絮征袍。",
      "素手抽针冷，那堪把剪刀。",
      "裁缝寄远道，几日到临洮？"
    ]
  },
  {
    "id": "4cf43776293040fcffa474d07b998296",
    "title": "忆旧游寄谯郡元参军",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "黄金白璧买歌笑，一醉累月轻王侯。",
      "海内贤豪青云客，就中与君心莫逆。",
      "回山转海不作难，倾情倒意无所惜。",
      "我向淮南攀桂枝，君留洛北愁梦思。",
      "不忍别，还相随。",
      "相随迢迢访仙城，三十六曲水回萦。",
      "一溪初入千花明，万壑度尽松风声。",
      "银鞍金络到平地，汉东太守来相迎。",
      "紫阳之真人，邀我吹玉笙。",
      "餐霞楼上动仙乐，嘈然宛似鸾凤鸣。",
      "袖长管催欲轻举，汉东太守醉起舞。",
      "手持锦袍覆我身，我醉横眠枕其股。",
      "当筵意气凌九霄，星离雨散不终朝，",
      "分飞楚关山水遥。",
      "余既还山寻故巢，君亦归家渡渭桥。",
      "君家严君勇貔虎，作尹并州遏戎虏。",
      "五月相呼渡太行，摧轮不道羊肠苦。",
      "行来北凉岁月深，感君贵义轻黄金。",
      "琼杯绮食青玉案，使我醉饱无归心。",
      "时时出向城西曲，晋祠流水如碧玉。",
      "浮舟弄水箫鼓鸣，微波龙鳞莎草绿。",
      "兴来携妓恣经过，其若杨花似雪何！",
      "红妆欲醉宜斜日，百尺清潭写翠娥。",
      "翠娥婵娟初月辉，美人更唱舞罗衣。",
      "清风吹歌入空去，歌曲自绕行云飞。",
      "此时行乐难再遇，西游因献长杨赋。",
      "北阙青云不可期，东山白首还归去。",
      "渭桥南头一遇君，酂台之北又离群。",
      "问余别恨今多少，落花春暮争纷纷。",
      "言亦不可尽，情亦不可及。",
      "呼儿长跪缄此辞，寄君千里遥相忆。"
    ]
  },
  {
    "id": "4cf43776293040fce761ac39643ff460",
    "title": "赠友人（其一）",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "兰生不当户，别是闲庭草。",
      "夙被霜露欺，红荣已先老。",
      "谬接瑶华枝，结根君王池。",
      "顾无馨香美，叨沐清风吹。",
      "馀芳若可佩，卒岁长相随。"
    ]
  },
  {
    "id": "4cf43776293040fc6fc0e9c3c23d93b8",
    "title": "襄阳歌",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "落日欲没岘山西，倒著接蓠花下迷。",
      "襄阳小儿齐拍手，拦街争唱白铜鞮。",
      "旁人借问笑何事，笑杀山公醉似泥。",
      "鸬鹚杓，鹦鹉杯。",
      "百年三万六千日， 一日须倾三百杯。",
      "遥看汉水鸭头绿，恰似葡萄初酦醅。",
      "此江若变作春酒，垒曲便筑糟丘台。",
      "千金骏马换小妾，醉坐雕鞍歌落梅。",
      "车旁侧挂一壶酒，凤笙龙管行相催。",
      "咸阳市中叹黄犬，何如月下倾金罍？",
      "君不见晋朝羊公一片石，",
      "龟头剥落生莓苔。",
      "泪亦不能为之堕，心亦不能为之哀。",
      "清风朗月不用一钱买，",
      "玉山自倒非人推。",
      "舒州杓，力士铛，李白与尔同死生。",
      "襄王云雨今安在？江水东流猿夜声。"
    ]
  },
  {
    "id": "4cf43776293040fc2479024d9f6a25cd",
    "title": "江上吟",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "木兰之枻沙棠舟，玉箫金管坐两头。",
      "美酒樽中置千斛，载妓随波任去留。",
      "仙人有待乘黄鹤，海客无心随白鸥。",
      "屈平辞赋悬日月，楚王台榭空山丘。",
      "兴酣落笔摇五岳，诗成笑傲凌沧洲。",
      "功名富贵若长在，汉水亦应西北流。"
    ]
  },
  {
    "id": "4cf43776293040fcf9599871d2c35ff9",
    "title": "上李邕",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "大鹏一日同风起，扶摇直上九万里。",
      "假令风歇时下来，犹能簸却沧溟水。",
      "世人见我恒殊调，闻余大言皆冷笑。",
      "宣父犹能畏后生，丈夫未可轻年少。"
    ]
  },
  {
    "id": "4cf43776293040fc724ed2319f25af0d",
    "title": "拟古十二首",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "【其一】",
      "青天何历历，明星如白石。",
      "黄姑与织女，相去不盈尺。",
      "银河无鹊桥，非时将安适。",
      "闺人理纨素，游子悲行役。",
      "瓶冰知冬寒，霜露欺远客。",
      "客似秋叶飞，飘飖不言归。",
      "别后罗带长，愁宽去时衣。",
      "乘月托宵梦，因之寄金徽。",
      "【其二】",
      "高楼入青天，下有白玉堂。",
      "明月看欲堕，当窗悬清光。",
      "遥夜一美人，罗衣沾秋霜。",
      "含情弄柔瑟，弹作陌上桑。",
      "弦声何激烈，风卷绕飞梁。",
      "行人皆踯躅，栖鸟起回翔。",
      "但写妾意苦，莫辞此曲伤。",
      "愿逢同心者，飞作紫鸳鸯。",
      "【其三】",
      "长绳难系日，自古共悲辛。",
      "黄金高北斗，不惜买阳春。",
      "石火无留光，还如世中人。",
      "即事已如梦，后来我谁身。",
      "提壶莫辞贫，取酒会四邻。",
      "仙人殊恍惚，未若醉中真。",
      "【其四】",
      "清都绿玉树，灼烁瑶台春。",
      "攀花弄秀色，远赠天仙人。",
      "香风送紫蕊，直到扶桑津。",
      "取掇世上艳，所贵心之珍。",
      "相思传一笑，聊欲示情亲。",
      "【其五】",
      "今日风日好，明日恐不如。",
      "春风笑于人，何乃愁自居。",
      "吹箫舞彩凤，酌醴鲙神鱼。",
      "千金买一醉，取乐不求馀。",
      "达士遗天地，东门有二疏。",
      "愚夫同瓦石，有才知卷舒。",
      "无事坐悲苦，块然涸辙鱼。",
      "【其六】",
      "运速天地闭，胡风结飞霜。",
      "百草死冬月，六龙颓西荒。",
      "太白出东方，彗星扬精光。",
      "鸳鸯非越鸟，何为眷南翔。",
      "惟昔鹰将犬，今为侯与王。",
      "得水成蛟龙，争池夺凤凰。",
      "北斗不酌酒，南箕空簸扬。",
      "【其七】",
      "世路今太行，回车竟何托。",
      "万族皆凋枯，遂无少可乐。",
      "旷野多白骨，幽魂共销铄。",
      "荣贵当及时，春华宜照灼。",
      "人非昆山玉，安得长璀错。",
      "身没期不朽，荣名在麟阁。",
      "【其八】",
      "月色不可扫，客愁不可道。",
      "玉露生秋衣，流萤飞百草。",
      "日月终销毁，天地同枯槁。",
      "蟪蛄啼青松，安见此树老。",
      "金丹宁误俗，昧者难精讨。",
      "尔非千岁翁，多恨去世早。",
      "饮酒入玉壶，藏身以为宝。",
      "【其九】",
      "生者为过客，死者为归人。",
      "天地一逆旅，同悲万古尘。",
      "月兔空捣药，扶桑已成薪。",
      "白骨寂无言，青松岂知春。",
      "前后更叹息，浮荣安足珍。",
      "【其十】",
      "仙人骑彩凤，昨下阆风岑。",
      "海水三清浅，桃源一见寻。",
      "遗我绿玉杯，兼之紫琼琴。",
      "杯以倾美酒，琴以闲素心。",
      "二物非世有，何论珠与金。",
      "琴弹松里风，杯劝天上月。",
      "风月长相知，世人何倏忽。",
      "【其十一】",
      "涉江弄秋水，爱此荷花鲜。",
      "攀荷弄其珠，荡漾不成圆。",
      "佳人彩云里，欲赠隔远天。",
      "相思无由见，怅望凉风前。",
      "【其十二】",
      "去去复去去，辞君还忆君。",
      "汉水既殊流，楚山亦此分。",
      "人生难称意，岂得长为群。",
      "越燕喜海日，燕鸿思朔云。",
      "别久容华晚，琅玕不能饭。",
      "日落知天昏，梦长觉道远。",
      "望夫登高山，化石竟不返。"
    ]
  },
  {
    "id": "4cf43776293040fcd7b778bcace529e6",
    "title": "金陵望汉江",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "汉江回万里，派作九龙盘。",
      "横溃豁中国，崔嵬飞迅湍。",
      "六帝沦亡后，三吴不足观。",
      "我君混区宇，垂拱众流安。",
      "今日任公子，沧浪罢钓竿。"
    ]
  },
  {
    "id": "4cf43776293040fc5a76e133bcb180e1",
    "title": "南陵别儿童入京",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "白酒新熟山中归，黄鸡啄黍秋正肥。",
      "呼童烹鸡酌白酒，儿女嬉笑牵人衣。",
      "高歌取醉欲自慰，起舞落日争光辉。",
      "游说万乘苦不早，著鞭跨马涉远道。",
      "会稽愚妇轻买臣，余亦辞家西入秦。",
      "仰天大笑出门去，我辈岂是蓬蒿人。"
    ]
  },
  {
    "id": "4cf43776293040fcd079c930224f0827",
    "title": "立冬",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "冻笔新诗懒写，寒炉美酒时温。",
      "醉看墨花月白，恍疑雪满前村。"
    ]
  },
  {
    "id": "4cf43776293040fc6f2c3f3213c68308",
    "title": "经乱离后天恩流夜郎忆旧游书怀赠江夏韦太守良宰",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "天上白玉京，十二楼五城。",
      "仙人抚我顶，结发受长生。",
      "误逐世间乐，颇穷理乱情。",
      "九十六圣君，浮云挂空名。",
      "天地赌一掷，未能忘战争。",
      "试涉霸王略，将期轩冕荣。",
      "时命乃大谬，弃之海上行。",
      "学剑翻自哂，为文竟何成。",
      "剑非万人敌，文窃四海声。",
      "儿戏不足道，五噫出西京。",
      "临当欲去时，慷慨泪沾缨。",
      "叹君倜傥才，标举冠群英。",
      "开筵引祖帐，慰此远徂征。",
      "鞍马若浮云，送余骠骑亭。",
      "歌钟不尽意，白日落昆明。",
      "十月到幽州，戈鋋若罗星。",
      "君王弃北海，扫地借长鲸。",
      "呼吸走百川，燕然可摧倾。",
      "心知不得语，却欲栖蓬瀛。",
      "弯弧惧天狼，挟矢不敢张。",
      "揽涕黄金台，呼天哭昭王。",
      "无人贵骏骨，騄耳空腾骧。",
      "乐毅倘再生，于今亦奔亡。",
      "蹉跎不得意，驱马过贵乡。",
      "逢君听弦歌，肃穆坐华堂。",
      "百里独太古，陶然卧羲皇。",
      "征乐昌乐馆，开筵列壶觞。",
      "贤豪间青娥，对烛俨成行。",
      "醉舞纷绮席，清歌绕飞梁。",
      "欢娱未终朝，秩满归咸阳。",
      "祖道拥万人，供帐遥相望。",
      "一别隔千里，荣枯异炎凉。",
      "炎凉几度改，九土中横溃。",
      "汉甲连胡兵，沙尘暗云海。",
      "草木摇杀气，星辰无光彩。",
      "白骨成丘山，苍生竟何罪。",
      "函关壮帝居，国命悬哥舒。",
      "长戟三十万，开门纳凶渠。",
      "公卿如犬羊，忠谠醢与菹。",
      "二圣出游豫，两京遂丘墟。",
      "帝子许专征，秉旄控强楚。",
      "节制非桓文，军师拥熊虎。",
      "人心失去就，贼势腾风雨。",
      "惟君固房陵，诚节冠终古。",
      "仆卧香炉顶，餐霞漱瑶泉。",
      "门开九江转，枕下五湖连。",
      "半夜水军来，浔阳满旌旃。",
      "空名适自误，迫胁上楼船。",
      "徒赐五百金，弃之若浮烟。",
      "辞官不受赏，翻谪夜郎天。",
      "夜郎万里道，西上令人老。",
      "扫荡六合清，仍为负霜草。",
      "日月无偏照，何由诉苍昊。",
      "良牧称神明，深仁恤交道。",
      "一忝青云客，三登黄鹤楼。",
      "顾惭祢处士，虚对鹦鹉洲。",
      "樊山霸气尽，寥落天地秋。",
      "江带峨眉雪，川横三峡流。",
      "万舸此中来，连帆过扬州。",
      "送此万里目，旷然散我愁。",
      "纱窗倚天开，水树绿如发。",
      "窥日畏衔山，促酒喜得月。",
      "吴娃与越艳，窈窕夸铅红。",
      "呼来上云梯，含笑出帘栊。",
      "对客小垂手，罗衣舞春风。",
      "宾跪请休息，主人情未极。",
      "览君荆山作，江鲍堪动色。",
      "清水出芙蓉，天然去雕饰。",
      "逸兴横素襟，无时不招寻。",
      "朱门拥虎士，列戟何森森。",
      "剪凿竹石开，萦流涨清深。",
      "登台坐水阁，吐论多英音。",
      "片辞贵白璧，一诺轻黄金。",
      "谓我不愧君，青鸟明丹心。",
      "五色云间鹊，飞鸣天上来。",
      "传闻赦书至，却放夜郎回。",
      "暖气变寒谷，炎烟生死灰。",
      "君登凤池去，忽弃贾生才。",
      "桀犬尚吠尧，匈奴笑千秋。",
      "中夜四五叹，常为大国忧。",
      "旌旆夹两山，黄河当中流。",
      "连鸡不得进，饮马空夷犹。",
      "安得羿善射，一箭落旄头。"
    ]
  },
  {
    "id": "4cf43776293040fce85b58d54467ce23",
    "title": "长相思（其三）",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "美人在时花满堂，美人去后花馀床。",
      "床中绣被卷不寝，至今三载闻馀香。",
      "香亦竟不灭，人亦竟不来。",
      "相思黄叶落，白露湿青苔。"
    ]
  },
  {
    "id": "4cf43776293040fc820c355cdf10353e",
    "title": "古朗月行",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "小时不识月，呼作白玉盘。",
      "又疑瑶台镜，飞在青云端。",
      "仙人垂两足，桂树何团团。",
      "白兔捣药成，问言与谁餐？",
      "蟾蜍蚀圆影，大明夜已残。",
      "羿昔落九乌，天人清且安。",
      "阴精此沦惑，去去不足观。",
      "忧来其如何？凄怆摧心肝。"
    ]
  },
  {
    "id": "4cf43776293040fcb205de31af1b62e6",
    "title": "对酒行",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "松子栖金华，安期入蓬海。",
      "此人古之仙，羽化竟何在？",
      "浮生速流电，倏忽变光彩。",
      "天地无凋换，容颜有迁改。",
      "对酒不肯饮，含情欲谁待？"
    ]
  },
  {
    "id": "4cf43776293040fc065d4fecc78f09b9",
    "title": "山中与幽人对酌",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "两人对酌山花开，一杯一杯复一杯。",
      "我醉欲眠卿且去，明朝有意抱琴来。"
    ]
  },
  {
    "id": "4cf43776293040fc5c184bb0ccede873",
    "title": "秦女卷衣",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "天子居未央，妾来卷衣裳。",
      "顾无紫宫宠，敢拂黄金床。",
      "水至亦不去，熊来尚可当。",
      "微身奉日月，飘若萤之光。",
      "愿君采葑菲，无以下体妨。"
    ]
  },
  {
    "id": "4cf43776293040fc43b470aa2c5e1a7e",
    "title": "金陵城西楼月下吟",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "金陵夜寂凉风发，独上高楼望吴越。",
      "白云映水摇空城，白露垂珠滴秋月。",
      "月下沉吟久不归，古来相接眼中稀。",
      "解道澄江净如练，令人长忆谢玄晖。"
    ]
  },
  {
    "id": "4cf43776293040fcb4f908744fca904d",
    "title": "塞下曲六首",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "【其一】",
      "五月天山雪，无花只有寒。",
      "笛中闻折柳，春色未曾看。",
      "晓战随金鼓，宵眠抱玉鞍。",
      "愿将腰下剑，直为斩楼兰。",
      "【其二】",
      "天兵下北荒，胡马欲南饮。",
      "横戈从百战，直为衔恩甚。",
      "握雪海上餐，拂沙陇头寝。",
      "何当破月氏，然后方高枕。",
      "【其三】",
      "骏马似风飙，鸣鞭出渭桥。",
      "弯弓辞汉月，插羽破天骄。",
      "阵解星芒尽，营空海雾消。",
      "功成画麟阁，独有霍嫖姚。",
      "【其四】",
      "白马黄金塞，云砂绕梦思。",
      "那堪愁苦节，远忆边城儿。",
      "萤飞秋窗满，月度霜闺迟。",
      "摧残梧桐叶，萧飒沙棠枝。",
      "无时独不见，流泪空自知。",
      "【其五】",
      "塞虏乘秋下，天兵出汉家。",
      "将军分虎竹，战士卧龙沙。",
      "边月随弓影，胡霜拂剑花。",
      "玉关殊未入，少妇莫长嗟。",
      "【其六】",
      "烽火动沙漠，连照甘泉云。",
      "汉皇按剑起，还召李将军。",
      "兵气天上合，鼓声陇底闻。",
      "横行负勇气，一战净妖氛。"
    ]
  },
  {
    "id": "4cf43776293040fcdb18f6c434d15f51",
    "title": "东鲁门泛舟二首",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "【其一】",
      "日落沙明天倒开，波摇石动水萦回。",
      "轻舟泛月寻溪转，疑是山阴雪后来。",
      "【其二】",
      "水作青龙盘石堤，桃花夹岸鲁门西。",
      "若教月下乘舟去，何啻风流到剡溪？"
    ]
  },
  {
    "id": "4cf43776293040fc97ee364bd5054c33",
    "title": "安陆白兆山桃花岩寄刘侍御绾",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "云卧三十年，好闲复爱仙。",
      "蓬壶虽冥绝，鸾鹤心悠然。",
      "归来桃花岩，得憩云窗眠。",
      "对岭人共语，饮潭猿相连。",
      "时升翠微上，邈若罗浮巅。",
      "两岑抱东壑，一嶂横西天。",
      "树杂日易隐，崖倾月难圆。",
      "芳草换野色，飞萝摇春烟。",
      "入远构石室，选幽开上田。",
      "独此林下意，杳无区中缘。",
      "永辞霜台客，千载方来旋。"
    ]
  },
  {
    "id": "4cf43776293040fcd4f0dcdbba447ecb",
    "title": "寄东鲁二稚子",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "吴地桑叶绿，吴蚕已三眠。",
      "我家寄东鲁，谁种龟阴田？",
      "春事已不及，江行复茫然。",
      "南风吹归心，飞堕酒楼前。",
      "楼东一株桃，枝叶拂青烟。",
      "此树我所种，别来向三年。",
      "桃今与楼齐，我行尚未旋。",
      "娇女字平阳，折花倚桃边。",
      "折花不见我，泪下如流泉。",
      "小儿名伯禽，与姊亦齐肩。",
      "双行桃树下，抚背复谁怜？",
      "念此失次第，肝肠日忧煎。",
      "裂素写远意，因之汶阳川。"
    ]
  },
  {
    "id": "4cf43776293040fc6e03399e5e94f512",
    "title": "留别曹南群官之江南",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "我昔钓白龙，放龙溪水傍。",
      "道成本欲去，挥手凌苍苍。",
      "时来不关人，谈笑游轩皇。",
      "献纳少成事，归休辞建章。",
      "十年罢西笑，览镜如秋霜。",
      "闭剑琉璃匣，炼丹紫翠房。",
      "身佩豁落图，腰垂虎鞶囊。",
      "仙人驾彩凤，志在穷遐荒。",
      "恋子四五人，裴回未翱翔。",
      "东流送白日，骤歌兰蕙芳。",
      "仙宫两无从，人间久摧藏。",
      "范蠡说句践，屈平去怀王。",
      "飘飘紫霞心，流浪忆江乡。",
      "愁为万里别，复此一衔觞。",
      "淮水帝王州，金陵绕丹阳。",
      "楼台照海色，衣马摇川光。",
      "及此北望君，相思泪成行。",
      "朝云落梦渚，瑶草空高堂。",
      "帝子隔洞庭，青枫满潇湘。",
      "怀君路绵邈，览古情凄凉。",
      "登岳眺百川，杳然万恨长。",
      "知恋峨眉去，弄景偶骑羊。"
    ]
  },
  {
    "id": "4cf43776293040fc0f90296254a9086b",
    "title": "扶风豪士歌",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "洛阳三月飞胡沙，洛阳城中人怨嗟。",
      "天津流水波赤血，白骨相撑如乱麻。",
      "我亦东奔向吴国，浮云四塞道路赊。",
      "东方日出啼早鸦，城门人开扫落花。",
      "梧桐杨柳拂金井，来醉扶风豪士家。",
      "扶风豪士天下奇，意气相倾山可移。",
      "作人不倚将军势，饮酒岂顾尚书期。",
      "雕盘绮食会众客，吴歌赵舞香风吹。",
      "原尝春陵六国时，开心写意君所知。",
      "堂中各有三千士，明日报恩知是谁？",
      "抚长剑，一扬眉，清水白石何离离。",
      "脱吾帽，向君笑；饮君酒，为君吟。",
      "张良未逐赤松去，桥边黄石知我心。"
    ]
  },
  {
    "id": "4cf43776293040fc246715df5fc692c6",
    "title": "秋浦歌十七首",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "【其一】",
      "秋浦长似秋，萧条使人愁。",
      "客愁不可度，行上东大楼。",
      "正西望长安，下见江水流。",
      "寄言向江水，汝意忆侬不。",
      "遥传一掬泪，为我达扬州。",
      "【其二】",
      "秋浦猿夜愁，黄山堪白头。",
      "清溪非陇水，翻作断肠流。",
      "欲去不得去，薄游成久游。",
      "何年是归日，雨泪下孤舟。",
      "【其三】",
      "秋浦锦驼鸟，人间天上稀。",
      "山鸡羞渌水，不敢照毛衣。",
      "【其四】",
      "两鬓入秋浦，一朝飒已衰。",
      "猿声催白发，长短尽成丝。",
      "【其五】",
      "秋浦多白猿，超腾若飞雪。",
      "牵引条上儿，饮弄水中月。",
      "【其六】",
      "愁作秋浦客，强看秋浦花。",
      "山川如剡县，风日似长沙。",
      "【其七】",
      "醉上山公马，寒歌宁戚牛。",
      "空吟白石烂，泪满黑貂裘。",
      "【其八】",
      "秋浦千重岭，水车岭最奇。",
      "天倾欲堕石，水拂寄生枝。",
      "【其九】",
      "江祖一片石，青天扫画屏。",
      "题诗留万古，绿字锦苔生。",
      "【其十】",
      "千千石楠树，万万女贞林。",
      "山山白鹭满，涧涧白猿吟。",
      "君莫向秋浦，猿声碎客心。",
      "【其十一】",
      "逻人横鸟道，江祖出鱼梁。",
      "水急客舟疾，山花拂面香。",
      "【其十二】",
      "水如一匹练，此地即平天。",
      "耐可乘明月，看花上酒船。",
      "【其十三】",
      "渌水净素月，月明白鹭飞。",
      "郎听采菱女，一道夜歌归。",
      "【其十四】",
      "炉火照天地，红星乱紫烟。",
      "赧郎明月夜，歌曲动寒川。",
      "【其十五】",
      "白发三千丈，缘愁似个长。",
      "不知明镜里，何处得秋霜。",
      "【其十六】",
      "秋浦田舍翁，采鱼水中宿。",
      "妻子张白鹇，结罝映深竹。",
      "【其十七】",
      "桃波一步地，了了语声闻。",
      "黯与山僧别，低头礼白云。"
    ]
  },
  {
    "id": "4cf43776293040fcc3461e335ed3e7ad",
    "title": "陪族叔刑部侍郎晔及中书贾舍人至游洞庭五首",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "【其一】",
      "洞庭西望楚江分，水尽南天不见云。",
      "日落长沙秋色远，不知何处吊湘君。",
      "【其二】",
      "南湖秋水夜无烟，耐可乘流直上天？",
      "且就洞庭赊月色，将船买酒白云边。",
      "【其三】",
      "洛阳才子谪湘川，元礼同舟月下仙。",
      "记得长安还欲笑，不知何处是西天？",
      "【其四】",
      "洞庭湖西秋月辉，潇湘江北早鸿飞。",
      "醉客满船歌白苎，不知霜露入秋衣。",
      "【其五】",
      "帝子潇湘去不还，空馀秋草洞庭间。",
      "淡扫明湖开玉镜，丹青画出是君山。"
    ]
  },
  {
    "id": "4cf43776293040fc46ef1a5aaae61c30",
    "title": "宣城见杜鹃花",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "蜀国曾闻子规鸟，宣城还见杜鹃花。",
      "一叫一回肠一断，三春三月忆三巴。"
    ]
  },
  {
    "id": "4cf43776293040fc6fb7f79b7ea98ce7",
    "title": "赠裴十四",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "朝见裴叔则，朗如行玉山。",
      "黄河落天走东海，万里写入胸怀间。",
      "身骑白鼋不敢度，金高南山买君顾。",
      "徘徊六合无相知，飘若浮云且西去！"
    ]
  },
  {
    "id": "4cf43776293040fc59af200ac10b4eea",
    "title": "自遣",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "对酒不觉暝，落花盈我衣。",
      "醉起步溪月，鸟还人亦稀。"
    ]
  },
  {
    "id": "4cf43776293040fc0898260fa6581485",
    "title": "见京兆韦参军量移东阳二首其二",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "闻说金华渡，东连五百滩。",
      "全胜若耶好，莫道此行难。",
      "猿啸千溪合，松风五月寒。",
      "他年一携手，摇艇入新安。"
    ]
  },
  {
    "id": "4cf43776293040fc8c818b15ff010227",
    "title": "赠薛校书",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "我有吴越曲，无人知此音。",
      "姑苏成蔓草，麋鹿空悲吟。",
      "未夸观涛作，空郁钓鳌心。",
      "举手谢东海，虚行归故林。"
    ]
  },
  {
    "id": "4cf43776293040fc945cd56331e12f6a",
    "title": "温泉侍从归逢故人",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "汉帝长杨苑，夸胡羽猎归。",
      "子云叨侍从，献赋有光辉。",
      "激赏摇天笔，承恩赐御衣。",
      "逢君奏明主，他日共翻飞。"
    ]
  },
  {
    "id": "4cf43776293040fceebfd7dbd371b223",
    "title": "赠郭季鹰",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "河东郭有道，于世若浮云。",
      "盛德无我位，清光独映君。",
      "耻将鸡并食，长与凤为群。",
      "一击九千仞，相期凌紫氛。"
    ]
  },
  {
    "id": "4cf43776293040fca29ef5b30d5471db",
    "title": "口号赠徵君鸿",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "陶令辞彭泽，梁鸿入会稽。",
      "我寻高士传，君与古人齐。",
      "云卧留丹壑，天书降紫泥。",
      "不知杨伯起，早晚向关西。"
    ]
  },
  {
    "id": "4cf43776293040fc4f3cd9020d8f172e",
    "title": "赠升州王使君忠臣",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "六代帝王国，三吴佳丽城。",
      "贤人当重寄，天子借高名。",
      "巨海一边静，长江万里清。",
      "应须救赵策，未肯弃侯嬴。"
    ]
  },
  {
    "id": "4cf43776293040fcc46f487acfd45e05",
    "title": "赠崔秋浦三首",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "吾爱崔秋浦，宛然陶令风。",
      "门前五杨柳，井上二梧桐。",
      "山鸟下厅事，檐花落酒中。",
      "怀君未忍去，惆怅意无穷。"
    ]
  },
  {
    "id": "4cf43776293040fcc46f487ad909f26a",
    "title": "赠崔秋浦三首",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "崔令学陶令，北窗常昼眠。",
      "抱琴时弄月，取意任无弦。",
      "见客但倾酒，为官不爱钱。",
      "东皋春事起，种黍早归田。"
    ]
  },
  {
    "id": "4cf43776293040fcc46f487a7f27dd3f",
    "title": "赠崔秋浦三首",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "河阳花作县，秋浦玉为人。",
      "地逐名贤好，风随惠化春。",
      "水从天汉落，山逼画屏新。",
      "应念金门客，投沙吊楚臣。"
    ]
  },
  {
    "id": "4cf43776293040fc0f99b70dd0dd1b52",
    "title": "秀华亭",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "遥望九华峰，诚然是九华。",
      "苍颜耐风雪，奇态灿云霞。",
      "曜日凝成锦，凌霄增壁崖。",
      "何当馀荫照，天造洞仙家。"
    ]
  },
  {
    "id": "4cf43776293040fc00e73fea7568bbc5",
    "title": "赠汉阳辅录事二首其一",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "闻君罢官意，我抱汉川湄。",
      "借问久疏索，何如听讼时。",
      "天清江月白，心静海鸥知。",
      "应念投沙客，空馀吊屈悲。"
    ]
  },
  {
    "id": "4cf43776293040fcb0030b8848c2fbcb",
    "title": "赠柳圆",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "竹实满秋浦，凤来何苦饥。",
      "还同月下鹊，三绕未安枝。",
      "夫子即琼树，倾柯拂羽仪。",
      "怀君恋明德，归去日相思。"
    ]
  },
  {
    "id": "4cf43776293040fcf45b66779c2b289b",
    "title": "赠钱徵君少阳",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "白玉一杯酒，绿杨三月时。",
      "春风馀几日，两鬓各成丝。",
      "秉烛唯须饮，投竿也未迟。",
      "如逢渭川猎，犹可帝王师。"
    ]
  },
  {
    "id": "4cf43776293040fc1c0f37900e211043",
    "title": "寄淮南友人",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "红颜悲旧国，青岁歇芳洲。",
      "不待金门诏，空持宝剑游。",
      "海云迷驿道，江月隐乡楼。",
      "复作淮南客，因逢桂树留。"
    ]
  },
  {
    "id": "4cf43776293040fc7e6489cfbcea5066",
    "title": "沙丘城下寄杜甫",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "我来竟何事，高卧沙丘城。",
      "城边有古树，日夕连秋声。",
      "鲁酒不可醉，齐歌空复情。",
      "思君若汶水，浩荡寄南征。"
    ]
  },
  {
    "id": "4cf43776293040fc621d5841bf1ec472",
    "title": "寄当涂赵少府炎",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "晚登高楼望，木落双江清。",
      "寒山饶积翠，秀色连州城。",
      "目送楚云尽，心悲胡雁声。",
      "相思不可见，回首故人情。"
    ]
  },
  {
    "id": "4cf43776293040fcaf86a777f867601a",
    "title": "寄王汉阳",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "南湖秋月白，王宰夜相邀。",
      "锦帐郎官醉，罗衣舞女娇。",
      "笛声喧沔鄂，歌曲上云霄。",
      "别后空愁我，相思一水遥。"
    ]
  },
  {
    "id": "4cf43776293040fcfe8a1c9a4c794cf7",
    "title": "望汉阳柳色寄王宰",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "汉阳江上柳，望客引东枝。",
      "树树花如雪，纷纷乱若丝。",
      "春风传我意，草木别前知。",
      "寄谢弦歌宰，西来定未迟。"
    ]
  },
  {
    "id": "4cf43776293040fc4b8208dcfc1ad0f9",
    "title": "江上寄巴东故人",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "汉水波浪远，巫山云雨飞。",
      "东风吹客梦，西落此中时。",
      "觉后思白帝，佳人与我违。",
      "瞿塘饶贾客，音信莫令稀。"
    ]
  },
  {
    "id": "4cf43776293040fc988c3ba8a28bc239",
    "title": "寄从弟宣州长史昭",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "尔佐宣州郡，守官清且闲。",
      "常夸云月好，邀我敬亭山。",
      "五落洞庭叶，三江游未还。",
      "相思不可见，叹息损朱颜。"
    ]
  },
  {
    "id": "4cf43776293040fcd953198a2775d242",
    "title": "三山望金陵寄殷淑",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "三山怀谢朓，水澹望长安。",
      "芜没河阳县，秋江正北看。",
      "卢龙霜气冷，鳷鹊月光寒。",
      "耿耿忆琼树，天涯寄一欢。"
    ]
  },
  {
    "id": "4cf43776293040fcf72d3d36afeccdd6",
    "title": "送曲十少府",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "试发清秋兴，因为吴会吟。",
      "碧云敛海色，流水折江心。",
      "我有延陵剑，君无陆贾金。",
      "艰难此为别，惆怅一何深。"
    ]
  },
  {
    "id": "4cf43776293040fca516ec6aa1c0559f",
    "title": "送王孝廉觐省",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "彭蠡将天合，姑苏在日边。",
      "宁亲候海色，欲动孝廉船。",
      "窈窕晴江转，参差远岫连。",
      "相思无昼夜，东泣似长川。"
    ]
  },
  {
    "id": "4cf43776293040fc125441da9d02c0b9",
    "title": "送梁四归东平",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "玉壶挈美酒，送别强为欢。",
      "大火南星月，长郊北路难。",
      "殷王期负鼎，汶水起垂竿。",
      "莫学东山卧，参差老谢安。"
    ]
  },
  {
    "id": "4cf43776293040fc0ad0089ae8d9c94e",
    "title": "江夏送张丞",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "欲别心不忍，临行情更亲。",
      "酒倾无限月，客醉几重春。",
      "藉草依流水，攀花赠远人。",
      "送君从此去，回首泣迷津。"
    ]
  },
  {
    "id": "4cf43776293040fc4013e6efac2900e6",
    "title": "秋夜与刘砀山泛宴喜亭池",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "明宰试舟楫，张灯宴华池。",
      "文招梁苑客，歌动郢中儿。",
      "月色望不尽，空天交相宜。",
      "令人欲泛海，只待长风吹。"
    ]
  },
  {
    "id": "4cf43776293040fcca3cf4e71f193795",
    "title": "侍从游宿温泉宫作",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "羽林十二将，罗列应星文。",
      "霜仗悬秋月，霓旌卷夜云。",
      "严更千户肃，清乐九天闻。",
      "日出瞻佳气，葱葱绕圣君。"
    ]
  },
  {
    "id": "4cf43776293040fc2893b020f21428cd",
    "title": "春日游罗敷潭",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "行歌入谷口，路尽无人跻。",
      "攀崖度绝壑，弄水寻回溪。",
      "云从石上起，客到花间迷。",
      "淹留未尽兴，日落群峰西。"
    ]
  },
  {
    "id": "4cf43776293040fcf57fb40f85927548",
    "title": "同族侄评事黯游昌禅师山池二首",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "远公爱康乐，为我开禅关。",
      "萧然松石下，何异清凉山。",
      "花将色不染，水与心俱闲。",
      "一坐度小劫，观空天地间。"
    ]
  },
  {
    "id": "4cf43776293040fcf57fb40f8b6f4b3c",
    "title": "同族侄评事黯游昌禅师山池二首",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "客来花雨际，秋水落金池。",
      "片石寒青锦，疏杨挂绿丝。",
      "高僧拂玉柄，童子献霜梨。",
      "惜去爱佳景，烟萝欲暝时。"
    ]
  },
  {
    "id": "4cf43776293040fcdc7f82b37346bc44",
    "title": "宴陶家亭子",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "曲巷幽人宅，高门大士家。",
      "池开照胆镜，林吐破颜花。",
      "绿水藏春日，青轩秘晚霞。",
      "若闻弦管妙，金谷不能夸。"
    ]
  },
  {
    "id": "4cf43776293040fca532e02891cca500",
    "title": "流夜郎至江夏陪长史叔及薛明府宴兴德寺南阁",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "绀殿横江上，青山落镜中。",
      "岸回沙不尽，日映水成空。",
      "天乐流香阁，莲舟扬晚风。",
      "恭陪竹林宴，留醉与陶公。"
    ]
  },
  {
    "id": "4cf43776293040fc48ac813efb59b84f",
    "title": "登新平楼",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "去国登兹楼，怀归伤暮秋。",
      "天长落日远，水净寒波流。",
      "秦云起岭树，胡雁飞沙洲。",
      "苍苍几万里，目极令人愁。"
    ]
  },
  {
    "id": "4cf43776293040fcf0ef955f391da356",
    "title": "谒老君庙",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "先君怀圣德，灵庙肃神心。",
      "草合人踪断，尘浓鸟迹深。",
      "流沙丹灶灭，关路紫烟沈。",
      "独伤千载后，空馀松柏林。"
    ]
  },
  {
    "id": "4cf43776293040fc2e483301a37f4954",
    "title": "与夏十二登岳阳楼",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "楼观岳阳尽，川迥洞庭开。",
      "雁引愁心去，山衔好月来。",
      "云间连下榻，天上接行杯。",
      "醉后凉风起，吹人舞袖回。"
    ]
  },
  {
    "id": "4cf43776293040fc453ba6339edea1ad",
    "title": "与贾至舍人于龙兴寺剪落梧桐枝望㴩湖",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "剪落青梧枝，㴩湖坐可窥。",
      "雨洗秋山净，林光澹碧滋。",
      "水闲明镜转，云绕画屏移。",
      "千古风流事，名贤共此时。"
    ]
  },
  {
    "id": "4cf43776293040fc75de97b6b978cd37",
    "title": "过崔八丈水亭",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "高阁横秀气，清幽并在君。",
      "檐飞宛溪水，窗落敬亭云。",
      "猿啸风中断，渔歌月里闻。",
      "闲随白鸥去，沙上自为群。"
    ]
  },
  {
    "id": "4cf43776293040fc01c70e5bb24f42c3",
    "title": "太原早秋",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "岁落众芳歇，时当大火流。",
      "霜威出塞早，云色渡河秋。",
      "梦绕边城月，心飞故国楼。",
      "思归若汾水，无日不悠悠。"
    ]
  },
  {
    "id": "4cf43776293040fc51468c2451798653",
    "title": "奔亡道中五首其四",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "函谷如玉关，几时可生还。",
      "洛阳为易水，嵩岳是燕山。",
      "俗变羌胡语，人多沙塞颜。",
      "申包惟恸哭，七日鬓毛斑。"
    ]
  },
  {
    "id": "4cf43776293040fc87534e653cf2805f",
    "title": "至鸭栏驿上白马矶赠裴侍御",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "侧叠万古石，横为白马矶。",
      "乱流若电转，举棹扬珠辉。",
      "临驿卷缇幕，升堂接绣衣。",
      "情亲不避马，为我解霜威。"
    ]
  },
  {
    "id": "4cf43776293040fc96be2f2d5d5e22a3",
    "title": "宿五松山下荀媪家",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "我宿五松下，寂寥无所欢。",
      "田家秋作苦，邻女夜舂寒。",
      "跪进雕胡饭，月光明素盘。",
      "令人惭漂母，三谢不能餐。"
    ]
  },
  {
    "id": "4cf43776293040fc754e5e204ca817f2",
    "title": "金陵三首",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "晋家南渡日，此地旧长安。",
      "地即帝王宅，山为龙虎盘。",
      "金陵空壮观，天堑净波澜。",
      "醉客回桡去，吴歌且自欢。"
    ]
  },
  {
    "id": "4cf43776293040fc754e5e20f075b1f8",
    "title": "金陵三首",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "地拥金陵势，城回江水流。",
      "当时百万户，夹道起朱楼。",
      "亡国生春草，离宫没古丘。",
      "空馀后湖月，波上对江州。"
    ]
  },
  {
    "id": "4cf43776293040fc754e5e20a2f724d6",
    "title": "金陵三首",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "六代兴亡国，三杯为尔歌。",
      "苑方秦地少，山似洛阳多。",
      "古殿吴花草，深宫晋绮罗。",
      "并随人事灭，东逝与沧波。"
    ]
  },
  {
    "id": "4cf43776293040fc77397ca1694c1fb7",
    "title": "陪宋中丞武昌夜饮怀古",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "清景南楼夜，风流在武昌。",
      "庾公爱秋月，乘兴坐胡床。",
      "龙笛吟寒水，天河落晓霜。",
      "我心还不浅，怀古醉馀觞。"
    ]
  },
  {
    "id": "4cf43776293040fc423ac0e16b7f3648",
    "title": "宿巫山下",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "昨夜巫山下，猿声梦里长。",
      "桃花飞绿水，三月下瞿塘。",
      "雨色风吹去，南行拂楚王。",
      "高丘怀宋玉，访古一沾裳。"
    ]
  },
  {
    "id": "4cf43776293040fcffb1dc390eee9e64",
    "title": "谢公亭",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "谢公离别处，风景每生愁。",
      "客散青天月，山空碧水流。",
      "池花春映日，窗竹夜鸣秋。",
      "今古一相接，长歌怀旧游。"
    ]
  },
  {
    "id": "4cf43776293040fceb3cc1e0d89967db",
    "title": "对酒醉题屈突明府厅",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "陶令八十日，长歌归去来。",
      "故人建昌宰，借问几时回。",
      "风落吴江雪，纷纷入酒杯。",
      "山翁今已醉，舞袖为君开。"
    ]
  },
  {
    "id": "4cf43776293040fcc11b9e53db00836c",
    "title": "月夜听卢子顺弹琴",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "闲坐夜明月，幽人弹素琴。",
      "忽闻悲风调，宛若寒松吟。",
      "白雪乱纤手，绿水清虚心。",
      "钟期久已没，世上无知音。"
    ]
  },
  {
    "id": "4cf43776293040fc9896d5660501c008",
    "title": "寻雍尊师隐居",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "群峭碧摩天，逍遥不记年。",
      "拨云寻古道，倚石听流泉。",
      "花暖青牛卧，松高白鹤眠。",
      "语来江色暮，独自下寒烟。"
    ]
  },
  {
    "id": "4cf43776293040fc35adc9d7d9df87f1",
    "title": "访戴天山道士不遇",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "犬吠水声中，桃花带露浓。",
      "树深时见鹿，溪午不闻钟。",
      "野竹分青霭，飞泉挂碧峰。",
      "无人知所去，愁倚两三松。"
    ]
  },
  {
    "id": "4cf43776293040fc0fd1c1ebd18b2152",
    "title": "对酒忆贺监二首其一",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "四明有狂客，风流贺季真。",
      "长安一相见，呼我谪仙人。",
      "昔好杯中物，翻为松下尘。",
      "金龟换酒处，却忆泪沾巾。"
    ]
  },
  {
    "id": "4cf43776293040fc5f92aaece3387d95",
    "title": "感遇四首其二",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "可叹东篱菊，茎疏叶且微。",
      "虽言异兰蕙，亦自有芳菲。",
      "未泛盈樽酒，徒沾清露辉。",
      "当荣君不采，飘落欲何依。"
    ]
  },
  {
    "id": "4cf43776293040fc1e98702bce3c9b30",
    "title": "咏山樽二首其一",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "蟠木不雕饰，且将斤斧疏。",
      "樽成山岳势，材是栋梁馀。",
      "外与金罍并，中涵玉醴虚。",
      "惭君垂拂拭，遂忝玳筵居。"
    ]
  },
  {
    "id": "4cf43776293040fc1a2184938c57d2c8",
    "title": "见野草中有曰白头翁者",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "醉入田家去，行歌荒野中。",
      "如何青草里，亦有白头翁。",
      "折取对明镜，宛将衰鬓同。",
      "微芳似相诮，留恨向东风。"
    ]
  },
  {
    "id": "4cf43776293040fc45f1452a75e30c35",
    "title": "题江夏修静寺",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "我家北海宅，作寺南江滨。",
      "空庭无玉树，高殿坐幽人。",
      "书带留青草，琴堂幂素尘。",
      "平生种桃李，寂灭不成春。"
    ]
  },
  {
    "id": "4cf43776293040fcaf641211cd399236",
    "title": "题宛溪馆",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "吾怜宛溪好，百尺照心明。",
      "何谢新安水，千寻见底清。",
      "白沙留月色，绿竹助秋声。",
      "却笑严湍上，于今独擅名。"
    ]
  },
  {
    "id": "4cf43776293040fca5dc2a7ff08cfc1c",
    "title": "观猎",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "太守耀清威，乘闲弄晚晖。",
      "江沙横猎骑，山火绕行围。",
      "箭逐云鸿落，鹰随月兔飞。",
      "不知白日暮，欢赏夜方归。"
    ]
  },
  {
    "id": "4cf43776293040fc7e9f8a4f0750ea76",
    "title": "观胡人吹笛",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "胡人吹玉笛，一半是秦声。",
      "十月吴山晓，梅花落敬亭。",
      "愁闻出塞曲，泪满逐臣缨。",
      "却望长安道，空怀恋主情。"
    ]
  },
  {
    "id": "4cf43776293040fce4421b2e88967717",
    "title": "平虏将军妻",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "平虏将军妇，入门二十年。",
      "君心自有悦，妾宠岂能专。",
      "出解床前帐，行吟道上篇。",
      "古人不唾井，莫忘昔缠绵。"
    ]
  },
  {
    "id": "4cf43776293040fc0a0e4313c5805e85",
    "title": "放后遇恩不沾",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "天作云与雷，霈然德泽开。",
      "东风日本至，白雉越裳来。",
      "独弃长沙国，三年未许回。",
      "何时入宣室，更问洛阳才。"
    ]
  },
  {
    "id": "4cf43776293040fc4dc8528c727ac3c5",
    "title": "寄远十一首其九",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "长短春草绿，缘阶如有情。",
      "卷施心独苦，抽却死还生。",
      "睹物知妾意，希君种后庭。",
      "闲时当采掇，念此莫相轻。"
    ]
  },
  {
    "id": "4cf43776293040fcb4db90d5058df03d",
    "title": "长信宫",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "月皎昭阳殿，霜清长信宫。",
      "天行乘玉辇，飞燕与君同。",
      "别有欢娱处，承恩乐未穷。",
      "谁怜团扇妾，独坐怨秋风。"
    ]
  },
  {
    "id": "4cf43776293040fce737fe4348d7a477",
    "title": "自溧水道哭王炎三首其三",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "王家碧瑶树，一树忽先摧。",
      "海内故人泣，天涯吊鹤来。",
      "未成霖雨用，先失济川材。",
      "一罢广陵散，鸣琴更不开。"
    ]
  },
  {
    "id": "4cf43776293040fcf61a9be9d1e87025",
    "title": "宣城哭蒋徵君华",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "敬亭埋玉树，知是蒋徵君。",
      "安得相如草，空馀封禅文。",
      "池台空有月，词赋旧凌云。",
      "独挂延陵剑，千秋在古坟。"
    ]
  },
  {
    "id": "4cf43776293040fce2f23ede4090014b",
    "title": "望夫石",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "仿佛古容仪，含愁带曙辉。",
      "露如今日泪，苔似昔年衣。",
      "有恨同湘女，无言类楚妃。",
      "寂然芳霭内，犹若待夫归。"
    ]
  },
  {
    "id": "4cf43776293040fcbcf616a04f7573e4",
    "title": "对雨",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "卷帘聊举目，露湿草绵芊。",
      "古岫藏云毳，空庭织碎烟。",
      "水纹愁不起，风线重难牵。",
      "尽日扶犁叟，往来江树前。"
    ]
  },
  {
    "id": "4cf43776293040fc053b5a17119866e9",
    "title": "晓晴",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "野凉疏雨歇，春色遍萋萋。",
      "鱼跃青池满，莺吟绿树低。",
      "野花妆面湿，山草纽斜齐。",
      "零落残雪片，风吹挂竹溪。"
    ]
  },
  {
    "id": "4cf43776293040fc7d153767acff5255",
    "title": "初月",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "玉蟾离海上，白露湿花时。",
      "云畔风生爪，沙头水浸眉。",
      "乐哉弦管客，愁杀战征儿。",
      "因绝西园赏，临风一咏诗。"
    ]
  },
  {
    "id": "4cf43776293040fc7470ad209e33eb43",
    "title": "雨后望月",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "四郊阴霭散，开户半蟾生。",
      "万里舒霜合，一条江练横。",
      "出时山眼白，高后海心明。",
      "为惜如团扇，长吟到五更。"
    ]
  },
  {
    "id": "4cf43776293040fc9dc73670d98d3691",
    "title": "送客归吴",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "江村秋雨歇，酒尽一帆飞。",
      "路历波涛去，家惟坐卧归。",
      "岛花开灼灼，汀柳细依依。",
      "别后无馀事，还应扫钓矶。"
    ]
  },
  {
    "id": "4cf43776293040fcad888e9d15be3d19",
    "title": "送友生游峡中",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "风静杨柳垂，看花又别离。",
      "几年同在此，今日各驱驰。",
      "峡里闻猿叫，山头见月时。",
      "殷勤一杯酒，珍重岁寒姿。"
    ]
  },
  {
    "id": "4cf43776293040fc71ae4e4b17ea7f02",
    "title": "送袁明府任长沙",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "别离杨柳青，樽酒表丹诚。",
      "古道携琴去，深山见峡迎。",
      "暖风花绕树，秋雨草沿城。",
      "自此长江内，无因夜犬惊。"
    ]
  },
  {
    "id": "4cf43776293040fc0227c6e7fdab7adf",
    "title": "题许宣平庵壁",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "我吟传舍咏，来访真人居。",
      "烟岭迷高迹，云林隔太虚。",
      "窥庭但萧瑟，倚杖空踌躇。",
      "应化辽天鹤，归当千岁馀。"
    ]
  },
  {
    "id": "4cf43776293040fced2b5129cc2bcee2",
    "title": "春感诗",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "茫茫南与北，道直事难谐。",
      "榆荚钱生树，杨花玉糁街。",
      "尘萦游子面，蝶弄美人钗。",
      "却忆青山上，云门掩竹斋。"
    ]
  },
  {
    "id": "4cf43776293040fcd2db92196d1cfaee",
    "title": "凤台曲",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "尝闻秦帝女，传得凤凰声。",
      "是日逢仙子，当时别有情。",
      "人吹彩箫去，天借绿云迎。",
      "曲在身不返，空馀弄玉名。"
    ]
  },
  {
    "id": "4cf43776293040fcdcd2e6f925a13786",
    "title": "宫中行乐词",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "小小生金屋，盈盈在紫微。",
      "山花插宝髻，石竹绣罗衣。",
      "每出深宫里，常随步辇归。",
      "只愁歌舞散，化作彩云飞。"
    ]
  },
  {
    "id": "4cf43776293040fcdcd2e6f9cfb979c2",
    "title": "宫中行乐词",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "柳色黄金嫩，梨花白雪香。",
      "玉楼巢翡翠，金殿锁鸳鸯。",
      "选妓随雕辇，徵歌出洞房。",
      "宫中谁第一，飞燕在昭阳。"
    ]
  },
  {
    "id": "4cf43776293040fcdcd2e6f911c9772f",
    "title": "宫中行乐词",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "卢橘为秦树，蒲萄出汉宫。",
      "烟花宜落日，丝管醉春风。",
      "笛奏龙鸣水，箫吟凤下空。",
      "君王多乐事，何必向回中。"
    ]
  },
  {
    "id": "4cf43776293040fcdcd2e6f9efa18af6",
    "title": "宫中行乐词",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "玉树春归日，金宫乐事多。",
      "后庭朝未入，轻辇夜相过。",
      "笑出花间语，娇来烛下歌。",
      "莫教明月去，留着醉姮娥。"
    ]
  },
  {
    "id": "4cf43776293040fcdcd2e6f96a4d9d6e",
    "title": "宫中行乐词",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "绣户香风暖，纱窗曙色新。",
      "宫花争笑日，池草暗生春。",
      "绿树闻歌鸟，青楼见舞人。",
      "昭阳桃李月，罗绮自相亲。"
    ]
  },
  {
    "id": "4cf43776293040fcdcd2e6f96227312e",
    "title": "宫中行乐词",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "今日明光里，还须结伴游。",
      "春风开紫殿，天乐下珠楼。",
      "艳舞全知巧，娇歌半欲羞。",
      "更怜花月夜，宫女笑藏钩。"
    ]
  },
  {
    "id": "4cf43776293040fcdcd2e6f9b0c45ac5",
    "title": "宫中行乐词",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "寒雪梅中尽，春风柳上归。",
      "宫莺娇欲醉，檐燕语还飞。",
      "迟日明歌席，新花艳舞衣。",
      "晚来移彩仗，行乐泥光辉。"
    ]
  },
  {
    "id": "4cf43776293040fcdcd2e6f94faccb4e",
    "title": "宫中行乐词",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "水绿南薰殿，花红北阙楼。",
      "莺歌闻太液，凤吹绕瀛洲。",
      "素女鸣珠佩，天人弄彩毬。",
      "今朝风日好，宜入未央游。"
    ]
  },
  {
    "id": "4cf43776293040fc60968e7aa63ffaca",
    "title": "赠郭将军",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "将军少年出武威，入掌银台护紫微。",
      "平明拂剑朝天去，薄暮垂鞭醉酒归。",
      "爱子临风吹玉笛，美人向月舞罗衣。",
      "畴昔雄豪如梦里，相逢且欲醉春晖。"
    ]
  },
  {
    "id": "4cf43776293040fc7983ffed2096fb4f",
    "title": "寄崔侍御",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "宛溪霜夜听猿愁，去国长为不系舟。",
      "独怜一雁飞南海，却羡双溪解北流。",
      "高人屡解陈蕃榻，过客难登谢朓楼。",
      "此处别离同落叶，朝朝分散敬亭秋。"
    ]
  },
  {
    "id": "4cf43776293040fcf49b620c7e11b5d9",
    "title": "别中都明府兄",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "吾兄诗酒继陶君，试宰中都天下闻。",
      "东楼喜奉连枝会，南陌愁为落叶分。",
      "城隅渌水明秋日，海上青山隔暮云。",
      "取醉不辞留夜月，雁行中断惜离群。"
    ]
  },
  {
    "id": "4cf43776293040fc29141277df743104",
    "title": "送贺监归四明应制",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "久辞荣禄遂初衣，曾向长生说息机。",
      "真诀自从茅氏得，恩波宁阻洞庭归。",
      "瑶台含雾星辰满，仙峤浮空岛屿微。",
      "借问欲栖珠树鹤，何年却向帝城飞。"
    ]
  },
  {
    "id": "4cf43776293040fca5f9d640e2e1d5bb",
    "title": "题雍丘崔明府丹灶",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "美人为政本忘机，服药求仙事不违。",
      "叶县已泥丹灶毕，瀛洲当伴赤松归。",
      "先师有诀神将助，大圣无心火自飞。",
      "九转但能生羽翼，双凫忽去定何依。"
    ]
  },
  {
    "id": "4cf43776293040fc274d932182d77fab",
    "title": "题东溪公幽居",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "杜陵贤人清且廉，东溪卜筑岁将淹。",
      "宅近青山同谢朓，门垂碧柳似陶潜。",
      "好鸟迎春歌后院，飞花送酒舞前檐。",
      "客到但知留一醉，盘中只有水晶盐。"
    ]
  },
  {
    "id": "4cf43776293040fc5a4ce970a73a4cd8",
    "title": "太华观",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "厄磴层层上太华，白云深处有人家。",
      "道童对月闲吹笛，仙子乘云远驾车。",
      "怪石堆山如坐虎，老藤缠树似腾蛇。",
      "曾闻玉井金河在，会见蓬莱十丈花。"
    ]
  },
  {
    "id": "4cf43776293040fced0b57210cf0a389",
    "title": "代佳人寄翁参枢先辈",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "等闲经夏复经寒，梦里惊嗟岂暂安。",
      "南家风光当世少，西陵江浪过江难。",
      "周旋小字桃灯读，重迭遥山隔雾看。",
      "真是为君餐不得，书来莫说更加餐。"
    ]
  },
  {
    "id": "4cf43776293040fcd737b5caae12455d",
    "title": "别匡山",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "晓峰如画碧参差，藤影风摇拂槛垂。",
      "野径来多将犬伴，人间归晚带樵随。",
      "看云客倚啼猿树，洗钵僧临失鹤池。",
      "莫怪无心恋清境，已将书剑许明时。"
    ]
  },
  {
    "id": "4cf43776293040fc5facbdaae23d7dc3",
    "title": "舍利弗",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "金绳界宝地，珍木荫瑶池。",
      "云间妙音奏，天际法蠡吹。"
    ]
  },
  {
    "id": "4cf43776293040fc5dc9b84345fa6e45",
    "title": "见京兆韦参军量移东阳二首其一",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "潮水还归海，流人却到吴。",
      "相逢问愁苦，泪尽日南珠。"
    ]
  },
  {
    "id": "4cf43776293040fca66a9ee352ba12af",
    "title": "对雪献从兄虞城宰",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "昨夜梁园里，弟寒兄不知。",
      "庭前看玉树，肠断忆连枝。"
    ]
  },
  {
    "id": "4cf43776293040fc4d137154d911c9ad",
    "title": "闻谢杨儿吟猛虎词因此有赠",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "同州隔秋浦，闻吟猛虎词。",
      "晨朝来借问，知是谢杨儿。"
    ]
  },
  {
    "id": "4cf43776293040fca5fcec8e0c597793",
    "title": "系寻阳上崔相涣三首其一",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "邯郸四十万，同日陷长平。",
      "能回造化笔，或冀一人生。"
    ]
  },
  {
    "id": "4cf43776293040fceb894b718f8813bd",
    "title": "题情深树寄象公",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "肠断枝上猿，泪添山下樽。",
      "白云见我去，亦为我飞翻。"
    ]
  },
  {
    "id": "4cf43776293040fc9fa23d9f3e084909",
    "title": "寄上吴王三首其二",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "坐啸庐江静，闲闻进玉觞。",
      "去时无一物，东壁挂胡床。"
    ]
  },
  {
    "id": "4cf43776293040fcb9692364a4386763",
    "title": "口号",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "食出野田美，酒临远水倾。",
      "东流若未尽，应见别离情。"
    ]
  },
  {
    "id": "4cf43776293040fc428fb336eba8603d",
    "title": "别东林寺僧",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "东林送客处，月出白猿啼。",
      "笑别庐山远，何烦过虎溪。"
    ]
  },
  {
    "id": "4cf43776293040fc1d9e23e5a8670868",
    "title": "送侄良携二妓赴会稽戏有此赠",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "携妓东山去，春光半道催。",
      "遥看若桃李，双入镜中开。"
    ]
  },
  {
    "id": "4cf43776293040fcedd3916a4efa695d",
    "title": "送殷淑三首其三",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "痛饮龙筇下，灯青月复寒。",
      "醉歌惊白鹭，半夜起沙滩。"
    ]
  },
  {
    "id": "4cf43776293040fc88a33fd1ba0bc7bd",
    "title": "送陆判官往琵琶峡",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "水国秋风夜，殊非远别时。",
      "长安如梦里，何日是归期。"
    ]
  },
  {
    "id": "4cf43776293040fc3e8d895181bac379",
    "title": "赋得白鹭鸶送宋少府入三峡",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "白鹭拳一足，月明秋水寒。",
      "人惊远飞去，直向使君滩。"
    ]
  },
  {
    "id": "4cf43776293040fc207480c8199c3073",
    "title": "答友人赠乌纱帽",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "领得乌纱帽，全胜白接䍦。",
      "山人不照镜，稚子道相宜。"
    ]
  },
  {
    "id": "4cf43776293040fcafa9d0c4430b39bf",
    "title": "陪从祖济南太守泛鹊山湖三首",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "初谓鹊山近，宁知湖水遥。",
      "此行殊访戴，自可缓归桡。"
    ]
  },
  {
    "id": "4cf43776293040fcafa9d0c467c43303",
    "title": "陪从祖济南太守泛鹊山湖三首",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "湖阔数千里，湖光摇碧山。",
      "湖西正有月，独送李膺还。"
    ]
  },
  {
    "id": "4cf43776293040fcafa9d0c43dadb103",
    "title": "陪从祖济南太守泛鹊山湖三首",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "水入北湖去，舟从南浦回。",
      "遥看鹊山转，却似送人来。"
    ]
  },
  {
    "id": "4cf43776293040fcaea0d8fb98fc03ff",
    "title": "陪侍郎叔游洞庭醉后三首",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "【其一】",
      "今日竹林宴，我家贤侍郎。",
      "三杯容小阮，醉后发清狂。",
      "【其二】",
      "船上齐桡乐，湖心泛月归。",
      "白鸥闲不去，争拂酒筵飞。",
      "【其三】",
      "铲却君山好，平铺湘水流。",
      "巴陵无限酒，醉杀洞庭秋。"
    ]
  },
  {
    "id": "4cf43776293040fcaea0d8fb05742c61",
    "title": "陪侍郎叔游洞庭醉后三首",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "刬却君山好，平铺湘水流。",
      "巴陵无限酒，醉杀洞庭秋。"
    ]
  },
  {
    "id": "4cf43776293040fce5bc97e7250aa63c",
    "title": "铜官山醉后绝句",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "我爱铜官乐，千年未拟还。",
      "要须回舞袖，拂尽五松山。"
    ]
  },
  {
    "id": "4cf43776293040fc86c6b7bfbfa67fcc",
    "title": "九日龙山饮",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "九日龙山饮，黄花笑逐臣。",
      "醉看风落帽，舞爱月留人。"
    ]
  },
  {
    "id": "4cf43776293040fc4b05b71e9ce47799",
    "title": "九月十日即事",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "昨日登高罢，今朝更举觞。",
      "菊花何太苦，遭此两重阳。"
    ]
  },
  {
    "id": "4cf43776293040fcbff61c317acbbedb",
    "title": "越女词五首",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "长干吴儿女，眉目艳新月。",
      "屐上足如霜，不着鸦头袜。"
    ]
  },
  {
    "id": "4cf43776293040fcbff61c31087d8072",
    "title": "越女词五首",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "吴儿多白皙，好为荡舟剧。",
      "卖眼掷春心，折花调行客。"
    ]
  },
  {
    "id": "4cf43776293040fcbff61c318b8dbe6d",
    "title": "越女词五首",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "耶溪采莲女，见客棹歌回。",
      "笑入荷花去，佯羞不出来。"
    ]
  },
  {
    "id": "4cf43776293040fcbff61c3127f5686a",
    "title": "越女词五首",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "东阳素足女，会稽素舸郎。",
      "相看月未堕，白地断肝肠。"
    ]
  },
  {
    "id": "4cf43776293040fcbff61c31d40e9227",
    "title": "越女词五首",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "镜湖水如月，耶溪女似雪。",
      "新妆荡新波，光景两奇绝。"
    ]
  },
  {
    "id": "4cf43776293040fcc2b57db2a8fccfb6",
    "title": "浣纱石上女",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "玉面耶溪女，青娥红粉妆。",
      "一双金齿屐，两足白如霜。"
    ]
  },
  {
    "id": "4cf43776293040fc5d9fd252fba3291f",
    "title": "巴女词",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "巴水急如箭，巴船去若飞。",
      "十月三千里，郎行几岁归。"
    ]
  },
  {
    "id": "4cf43776293040fc4cd134ff54500e02",
    "title": "哭宣城善酿纪叟",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "纪叟黄泉里，还应酿老春。",
      "夜台无晓日，沽酒与何人。"
    ]
  },
  {
    "id": "4cf43776293040fcf907255b51f55bed",
    "title": "白微时募县小吏入令卧内尝驱牛经堂下令妻怒将加诘责白亟以诗谢云",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "素面倚栏钩，娇声出外头。",
      "若非是织女，何得问牵牛。"
    ]
  },
  {
    "id": "4cf43776293040fcdbb67d031ca80d73",
    "title": "渌水曲",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "渌水明秋月，南湖采白蘋。",
      "荷花娇欲语，愁杀荡舟人。"
    ]
  },
  {
    "id": "4cf43776293040fc8444f570fff683e1",
    "title": "乌牙寺",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "夜宿乌牙寺，举手扪星辰。",
      "不敢高声语，恐惊天上人。"
    ]
  },
  {
    "id": "4cf43776293040fcd91b444501f34522",
    "title": "江夏送倩公归汉东",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "彼美汉东国，川藏明月辉。",
      "宁知丧乱后，更有一珠归。"
    ]
  },
  {
    "id": "4cf43776293040fc67df5c8cdc7603af",
    "title": "阳春曲",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "芣苡生前径，含桃落小园。",
      "春心自摇荡，百舌更多言。"
    ]
  },
  {
    "id": "4cf43776293040fcbe4da80de4c68830",
    "title": "钓滩",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "磨尽石岭墨，浔阳钓赤鱼。",
      "霭峰尖似笔，堪画不堪书。"
    ]
  },
  {
    "id": "4cf43776293040fc277f8f4699fc3eb0",
    "title": "栖贤寺",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "知见一何高，拭眼避天位。",
      "同观洗耳人，千古应无愧。"
    ]
  },
  {
    "id": "4cf43776293040fce2350ea3b9df2f24",
    "title": "独坐敬亭山其一",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "合沓牵数峰，奔地镇平楚。",
      "中间最高顶，仿佛接天语。"
    ]
  },
  {
    "id": "4cf43776293040fc6bcf44e2948c0374",
    "title": "永王东巡歌十一首",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "永王正月东出师，天子遥分龙虎旗。",
      "楼船一举风波静，江汉翻为雁鹜池。"
    ]
  },
  {
    "id": "4cf43776293040fc6bcf44e2d9955bd6",
    "title": "永王东巡歌十一首",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "三川北虏乱如麻，四海南奔似永嘉。",
      "但用东山谢安石，为君谈笑静胡沙。"
    ]
  },
  {
    "id": "4cf43776293040fc6bcf44e26bb253ce",
    "title": "永王东巡歌十一首",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "雷鼓嘈嘈喧武昌，云旗猎猎过寻阳。",
      "秋毫不犯三吴悦，春日遥看五色光。"
    ]
  },
  {
    "id": "4cf43776293040fc6bcf44e2e0433ee4",
    "title": "永王东巡歌十一首",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "龙蟠虎踞帝王州，帝子金陵访古丘。",
      "春风试暖昭阳殿，明月还过鳷鹊楼。"
    ]
  },
  {
    "id": "4cf43776293040fc6bcf44e2eff515b4",
    "title": "永王东巡歌十一首",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "二帝巡游俱未回，五陵松柏使人哀。",
      "诸侯不救河南地，更喜贤王远道来。"
    ]
  },
  {
    "id": "4cf43776293040fc6bcf44e2d6c2fc2d",
    "title": "永王东巡歌十一首",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "丹阳北固是吴关，画出楼台云水间。",
      "千岩烽火连沧海，两岸旌旗绕碧山。"
    ]
  },
  {
    "id": "4cf43776293040fc6bcf44e2b0be5c1f",
    "title": "永王东巡歌十一首",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "王出三山按五湖，楼船跨海次陪都。",
      "战舰森森罗虎士，征帆一一引龙驹。"
    ]
  },
  {
    "id": "4cf43776293040fc6bcf44e2b45d62f4",
    "title": "永王东巡歌十一首",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "长风挂席势难回，海动山倾古月摧。",
      "君看帝子浮江日，何似龙骧出峡来。"
    ]
  },
  {
    "id": "4cf43776293040fc6bcf44e2ed838457",
    "title": "永王东巡歌十一首",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "祖龙浮海不成桥，汉武寻阳空射蛟。",
      "我王楼舰轻秦汉，却似文皇欲渡辽。"
    ]
  },
  {
    "id": "4cf43776293040fc6bcf44e215a6466c",
    "title": "永王东巡歌十一首",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "帝宠贤王入楚关，扫清江汉始应还。",
      "初从云梦开朱邸，更取金陵作小山。"
    ]
  },
  {
    "id": "4cf43776293040fc6bcf44e25c0786b1",
    "title": "永王东巡歌十一首",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "试借君王玉马鞭，指挥戎虏坐琼筵。",
      "南风一扫胡尘静，西入长安到日边。"
    ]
  },
  {
    "id": "4cf43776293040fc8a6e18c83fbe9594",
    "title": "上皇西巡南京歌十首",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "胡尘轻拂建章台，圣主西巡蜀道来。",
      "剑壁门高五千尺，石为楼阁九天开。"
    ]
  },
  {
    "id": "4cf43776293040fc8a6e18c8e784009c",
    "title": "上皇西巡南京歌十首",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "九天开出一成都，万户千门入画图。",
      "草树云山如锦绣，秦川得及此间无。"
    ]
  },
  {
    "id": "4cf43776293040fc8a6e18c846b2315f",
    "title": "上皇西巡南京歌十首",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "华阳春树号新丰，行入新都若旧宫。",
      "柳色未饶秦地绿，花光不减上阳红。"
    ]
  },
  {
    "id": "4cf43776293040fc8a6e18c8766d24d2",
    "title": "上皇西巡南京歌十首",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "谁道君王行路难，六龙西幸万人欢。",
      "地转锦江成渭水，天回玉垒作长安。"
    ]
  },
  {
    "id": "4cf43776293040fc8a6e18c8398b2afa",
    "title": "上皇西巡南京歌十首",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "万国同风共一时，锦江何谢曲江池。",
      "石镜更明天上月，后宫亲得照蛾眉。"
    ]
  },
  {
    "id": "4cf43776293040fc8a6e18c841026f41",
    "title": "上皇西巡南京歌十首",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "濯锦清江万里流，云帆龙舸下扬州。",
      "北地虽夸上林苑，南京还有散花楼。"
    ]
  },
  {
    "id": "4cf43776293040fc8a6e18c85598a79e",
    "title": "上皇西巡南京歌十首",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "锦水东流绕锦城，星桥北挂象天星。",
      "四海此中朝圣主，峨眉山下列仙庭。"
    ]
  },
  {
    "id": "4cf43776293040fc8a6e18c8dbb8e976",
    "title": "上皇西巡南京歌十首",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "秦开蜀道置金牛，汉水元通星汉流。",
      "天子一行遗圣迹，锦城长作帝王州。"
    ]
  },
  {
    "id": "4cf43776293040fc8a6e18c8f4dab250",
    "title": "上皇西巡南京歌十首",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "水绿天青不起尘，风光和暖胜三秦。",
      "万国烟花随玉辇，西来添作锦江春。"
    ]
  },
  {
    "id": "4cf43776293040fc8a6e18c8cee7c357",
    "title": "上皇西巡南京歌十首",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "剑阁重关蜀北门，上皇归马若云屯。",
      "少帝长安开紫极，双悬日月照乾坤。"
    ]
  },
  {
    "id": "4cf43776293040fc89ba8810c506d7bf",
    "title": "东鲁见狄博通",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "去年别我向何处，有人传道游江东。",
      "谓言挂席度沧海，却来应是无长风。"
    ]
  },
  {
    "id": "4cf43776293040fcb83e014520b58a1d",
    "title": "巴陵赠贾舍人",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "贾生西望忆京华，湘浦南迁莫怨嗟。",
      "圣主恩深汉文帝，怜君不遣到长沙。"
    ]
  },
  {
    "id": "4cf43776293040fce383018b61a550aa",
    "title": "送贺宾客归越",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "镜湖流水漾清波，狂客归舟逸兴多。",
      "山阴道士如相见，应写黄庭换白鹅。"
    ]
  },
  {
    "id": "4cf43776293040fc58207f40b947e247",
    "title": "送外甥郑灌从军三首",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "六博争雄好彩来，金盘一掷万人开。",
      "丈夫赌命报天子，当斩胡头衣锦回。"
    ]
  },
  {
    "id": "4cf43776293040fc58207f40332270a4",
    "title": "送外甥郑灌从军三首",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "丈八蛇矛出陇西，弯弧拂箭白猿啼。",
      "破胡必用龙韬策，积甲应将熊耳齐。"
    ]
  },
  {
    "id": "4cf43776293040fc58207f403140c65b",
    "title": "送外甥郑灌从军三首",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "月蚀西方破敌时，及瓜归日未应迟。",
      "斩胡血变黄河水，枭首当悬白鹊旗。"
    ]
  },
  {
    "id": "4cf43776293040fcaadb200a8ea04def",
    "title": "送韩侍御之广德",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "昔日绣衣何足荣，今宵贳酒与君倾。",
      "暂就东山赊月色，酣歌一夜送泉明。"
    ]
  },
  {
    "id": "4cf43776293040fc9b0fa9aebabe8646",
    "title": "答湖州迦叶司马问白是何人",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "青莲居士谪仙人，酒肆藏名三十春。",
      "湖州司马何须问，金粟如来是后身。"
    ]
  },
  {
    "id": "4cf43776293040fcb01e890b5c34a48f",
    "title": "酬崔侍御",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "严陵不从万乘游，归卧空山钓碧流。",
      "自是客星辞帝座，元非太白醉扬州。"
    ]
  },
  {
    "id": "4cf43776293040fc37ee997dc3689bb7",
    "title": "陪族叔刑部侍郎晔及中书贾舍人至游洞庭五首·其一",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "洞庭西望楚江分，水尽南天不见云。",
      "日落长沙秋色远，不知何处吊湘君。"
    ]
  },
  {
    "id": "4cf43776293040fcf711f1eb5abc54d7",
    "title": "陪族叔刑部侍郎晔及中书贾舍人至游洞庭五首·其二",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "南湖秋水夜无烟，耐可乘流直上天。",
      "且就洞庭赊月色，将船买酒白云边。"
    ]
  },
  {
    "id": "4cf43776293040fc3a43999c28e7c97e",
    "title": "陪族叔刑部侍郎晔及中书贾舍人至游洞庭五首·其三",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "洛阳才子谪湘川，元礼同舟月下仙。",
      "记得长安还欲笑，不知何处是西天。"
    ]
  },
  {
    "id": "4cf43776293040fcdc67df5bf4356a2c",
    "title": "陪族叔刑部侍郎晔及中书贾舍人至游洞庭五首·其四",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "洞庭湖西秋月辉，潇湘江北早鸿飞。",
      "醉客满船歌白苎，不知霜露入秋衣。"
    ]
  },
  {
    "id": "4cf43776293040fcb853dee4d7bba26d",
    "title": "陪族叔刑部侍郎晔及中书贾舍人至游洞庭五首·其五",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "帝子潇湘去不还，空馀秋草洞庭间。",
      "淡扫明湖开玉镜，丹青画出是君山。"
    ]
  },
  {
    "id": "4cf43776293040fc1264a039d430de2b",
    "title": "与谢良辅游泾川陵岩寺",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "乘君素舸泛泾西，宛似云门对若溪。",
      "且从康乐寻山水，何必东游入会稽。"
    ]
  },
  {
    "id": "4cf43776293040fc3ba0ed46713051a2",
    "title": "登庐山五老峰",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "庐山东南五老峰，青天削出金芙蓉。",
      "九江秀色可揽结，吾将此地巢云松。"
    ]
  },
  {
    "id": "4cf43776293040fc77724d4b84144923",
    "title": "客中行",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "兰陵美酒郁金香，玉碗盛来琥珀光。",
      "但使主人能醉客，不知何处是他乡。"
    ]
  },
  {
    "id": "4cf43776293040fce563fced09fee1e8",
    "title": "秋下荆门",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "霜落荆门江树空，布帆无恙挂秋风。",
      "此行不为鲈鱼鲙，自爱名山入剡中。"
    ]
  },
  {
    "id": "4cf43776293040fcd740fa232cbe55fa",
    "title": "苏台览古",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "旧苑荒台杨柳新，菱歌清唱不胜春。",
      "只今惟有西江月，曾照吴王宫里人。"
    ]
  },
  {
    "id": "4cf43776293040fcae61bef0f66ee48c",
    "title": "越中览古",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "越王勾践破吴归，义士还家尽锦衣。",
      "宫女如花满春殿，只今惟有鹧鸪飞。"
    ]
  },
  {
    "id": "4cf43776293040fcdba4ecf7cfe1912d",
    "title": "庐江主人妇",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "孔雀东飞何处栖，庐江小吏仲卿妻。",
      "为客裁缝君自见，城乌独宿夜空啼。"
    ]
  },
  {
    "id": "4cf43776293040fc82412fe76224354a",
    "title": "白胡桃",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "红罗袖里分明见，白玉盘中看却无。",
      "疑是老僧休念诵，腕前推下水晶珠。"
    ]
  },
  {
    "id": "4cf43776293040fcdef6a619f668837f",
    "title": "巫山枕障",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "巫山枕障画高丘，白帝城边树色秋。",
      "朝云夜入无行处，巴水横天更不流。"
    ]
  },
  {
    "id": "4cf43776293040fcf77bb3e285a69240",
    "title": "流夜郎闻酺不预",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "北阙圣人歌太康，南冠君子窜遐荒。",
      "汉酺闻奏钧天乐，愿得风吹到夜郎。"
    ]
  },
  {
    "id": "4cf43776293040fcc7535f6b2df853bd",
    "title": "春怨",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "白马金羁辽海东，罗帷绣被卧春风。",
      "落月低轩窥烛尽，飞花入户笑床空。"
    ]
  },
  {
    "id": "4cf43776293040fc925a3c440de238f9",
    "title": "陌上赠美人",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "骏马骄行踏落花，垂鞭直拂五云车。",
      "美人一笑褰珠箔，遥指红楼是妾家。"
    ]
  },
  {
    "id": "4cf43776293040fc0689d59d4af139a8",
    "title": "口号吴王美人半醉",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "风动荷花水殿香，姑苏台上宴吴王。",
      "西施醉舞娇无力，笑倚东窗白玉床。"
    ]
  },
  {
    "id": "4cf43776293040fc569880b891c8bad1",
    "title": "赠段七娘",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "罗袜凌波生网尘，那能得计访情亲。",
      "千杯绿酒何辞醉，一面红妆恼杀人。"
    ]
  },
  {
    "id": "4cf43776293040fc1360adb0c4c8fe66",
    "title": "别内赴征三首（其一）",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "王命三征去未还，明朝离别出吴关。",
      "白玉高楼看不见，相思须上望夫山。"
    ]
  },
  {
    "id": "4cf43776293040fc45b78694caaa0728",
    "title": "别内赴征三首（其二）",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "出门妻子强牵衣，问我西行几日归。",
      "归时傥佩黄金印，莫学苏秦不下机。"
    ]
  },
  {
    "id": "4cf43776293040fce1bedb1f3233264b",
    "title": "别内赴征三首（其三）",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "翡翠为楼金作梯，谁人独宿倚门啼。",
      "夜坐寒灯连晓月，行行泪尽楚关西。"
    ]
  },
  {
    "id": "4cf43776293040fc94389363d3bde461",
    "title": "南流夜郎寄内",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "夜郎天外怨离居，明月楼中音信疏。",
      "北雁春归看欲尽，南来不得豫章书。"
    ]
  },
  {
    "id": "4cf43776293040fc698e6441791a7680",
    "title": "哭晁卿衡",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "日本晁卿辞帝都，征帆一片绕蓬壶。",
      "明月不归沉碧海，白云愁色满苍梧。"
    ]
  },
  {
    "id": "4cf43776293040fccde85dc2fcb871d8",
    "title": "咏方广诗",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "圣寺闲栖睡眼醒，此时何处最幽清？",
      "满窗明月天风静，玉磬时闻一两声。"
    ]
  },
  {
    "id": "4cf43776293040fcd0632dfb0b9fdaf5",
    "title": "炼丹井",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "闻说神仙晋葛洪，炼丹曾此占云峰。",
      "庭前废井今犹在，不见长松见短松。"
    ]
  },
  {
    "id": "4cf43776293040fc12357ccaf95f45d9",
    "title": "桃源",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "昔日狂秦事可嗟，直驱鸡犬入桃花。",
      "至今不出烟溪口，万古潺湲二水斜。"
    ]
  },
  {
    "id": "4cf43776293040fc061e964a78cdb5a7",
    "title": "阙题",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "庭中繁树乍含芳，红锦重重剪作囊。",
      "还合炎蒸留烁景，题来渭得好篇章。"
    ]
  },
  {
    "id": "4cf43776293040fc298796878fef6db7",
    "title": "赠崔侍郎",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "长剑一杯酒，男儿方寸心。",
      "洛阳因剧孟，托宿话胸襟。",
      "但仰山岳秀，不知江海深。",
      "长安复携手，再顾重千金。",
      "君乃輶轩佐，予叨翰墨林。",
      "高风摧秀木，虚弹落惊禽。",
      "不取回舟兴，而来命驾寻。",
      "扶摇应借力，桃李愿成阴。",
      "笑吐张仪舌，愁为庄舄吟。",
      "谁怜明月夜，肠断听秋砧。"
    ]
  },
  {
    "id": "4cf43776293040fc604ec123beba1bb5",
    "title": "中丞宋公以吴兵三千赴河南军次寻阳脱余之囚参谋幕府因赠之",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "独坐清天下，专征出海隅。",
      "九江皆渡虎，三郡尽还珠。",
      "组练明秋浦，楼船入郢都。",
      "风高初选将，月满欲平胡。",
      "杀气横千里，军声动九区。",
      "白猿惭剑术，黄石借兵符。",
      "戎虏行当剪，鲸鲵立可诛。",
      "自怜非剧孟，何以佐良图。"
    ]
  },
  {
    "id": "4cf43776293040fc64ba5d342ec372fc",
    "title": "赠常侍御",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "安石在东山，无心济天下。",
      "一起振横流，功成复潇洒。",
      "大贤有卷舒，季叶轻风雅。",
      "匡复属何人，君为知音者。",
      "传闻武安将，气振长平瓦。",
      "燕赵期洗清，周秦保宗社。",
      "登朝若有言，为访南迁贾。"
    ]
  },
  {
    "id": "4cf43776293040fc6cb94b05eac894b7",
    "title": "赠易秀才",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "少年解长剑，投赠即分离。",
      "何不断犀象，精光暗往时。",
      "蹉跎君自惜，窜逐我因谁。",
      "地远虞翻老，秋深宋玉悲。",
      "空摧芳桂色，不屈古松姿。",
      "感激平生意，劳歌寄此辞。"
    ]
  },
  {
    "id": "4cf43776293040fcbed4c893f2fc7bde",
    "title": "江夏使君叔席上赠史郎中",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "凤凰丹禁里，衔出紫泥书。",
      "昔放三湘去，今还万死馀。",
      "仙郎久为别，客舍问何如。",
      "涸辙思流水，浮云失旧居。",
      "多惭华省贵，不以逐臣疏。",
      "复如竹林下，叨陪芳宴初。",
      "希君生羽翼，一化北溟鱼。"
    ]
  },
  {
    "id": "4cf43776293040fc679da676191888d2",
    "title": "赠黄山胡公求白鹇",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "请以双白璧，买君双白鹇。",
      "白鹇白如锦，白雪耻容颜。",
      "照影玉潭里，刷毛琪树间。",
      "夜栖寒月静，朝步落花闲。",
      "我愿得此鸟，玩之坐碧山。",
      "胡公能辍赠，笼寄野人还。"
    ]
  },
  {
    "id": "4cf43776293040fc3d3a00323f81681f",
    "title": "夕霁杜陵登楼寄韦繇",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "浮阳灭霁景，万物生秋容。",
      "登楼送远目，伏槛观群峰。",
      "原野旷超缅，关河纷杂重。",
      "清晖映竹日，翠色明云松。",
      "蹈海寄遐想，还山迷旧踪。",
      "徒然迫晚暮，未果谐心胸。",
      "结桂空伫立，折麻恨莫从。",
      "思君达永夜，长乐闻疏钟。"
    ]
  },
  {
    "id": "4cf43776293040fc782bfbc3f233eec4",
    "title": "宿白鹭洲寄杨江宁",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "朝别朱雀门，暮栖白鹭洲。",
      "波光摇海月，星影入城楼。",
      "望美金陵宰，如思琼树忧。",
      "徒令魂入梦，翻觉夜成秋。",
      "绿水解人意，为余西北流。",
      "因声玉琴里，荡漾寄君愁。"
    ]
  },
  {
    "id": "4cf43776293040fc5b4eb7ad1a048a90",
    "title": "下寻阳城泛彭蠡寄黄判官",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "浪动灌婴井，寻阳江上风。",
      "开帆入天镜，直向彭湖东。",
      "落景转疏雨，晴云散远空。",
      "名山发佳兴，清赏亦何穷。",
      "石镜挂遥月，香炉灭彩虹。",
      "相思俱对此，举目与君同。"
    ]
  },
  {
    "id": "4cf43776293040fc56e60412db315c1c",
    "title": "春日归山寄孟浩然",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "朱绂遗尘境，青山谒梵筵。",
      "金绳开觉路，宝筏度迷川。",
      "岭树攒飞栱，岩花覆谷泉。",
      "塔形标海月，楼势出江烟。",
      "香气三天下，钟声万壑连。",
      "荷秋珠已满，松密盖初圆。",
      "鸟聚疑闻法，龙参若护禅。",
      "愧非流水韵，叨入伯牙弦。"
    ]
  },
  {
    "id": "4cf43776293040fcb69fc97d4526ce08",
    "title": "宣州九日闻崔四侍御与宇文太守游敬亭余时登响山不同此赏醉后寄崔侍御二首其一",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "九卿天上落，五马道傍来。",
      "列戟朱门晓，褰帏碧嶂开。",
      "登高望远海，召客得英才。",
      "紫绶欢情洽，黄花逸兴催。",
      "山从图上见，溪即镜中回。",
      "遥羡重阳作，应过戏马台。"
    ]
  },
  {
    "id": "4cf43776293040fc8eade563f72a8338",
    "title": "泾溪南蓝山下有落星潭可以卜筑余泊舟石上寄何判官昌浩",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "蓝岑竦天壁，突兀如鲸额。",
      "奔蹙横澄潭，势吞落星石。",
      "沙带秋月明，水摇寒山碧。",
      "佳镜宜缓棹，清辉能留客。",
      "恨君阻欢游，使我自惊惕。",
      "所期俱卜筑，结茅炼金液。"
    ]
  },
  {
    "id": "4cf43776293040fc294966bacf427e88",
    "title": "留别王司马嵩",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "鲁连卖谈笑，岂是顾千金。",
      "陶朱虽相越，本有五湖心。",
      "余亦南阳子，时为梁甫吟。",
      "苍山容偃蹇，白日惜颓侵。",
      "愿一佐明主，功成还旧林。",
      "西来何所为，孤剑托知音。",
      "鸟爱碧山远，鱼游沧海深。",
      "呼鹰过上蔡，卖畚向嵩岑。",
      "他日闲相访，丘中有素琴。"
    ]
  },
  {
    "id": "4cf43776293040fc4d3d96b930fa60bb",
    "title": "别韦少府",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "西出苍龙门，南登白鹿原。",
      "欲寻商山皓，犹恋汉皇恩。",
      "水国远行迈，仙经深讨论。",
      "洗心向溪月，清耳敬亭猿。",
      "筑室在人境，闭门无世喧。",
      "多君枉高驾，赠我以微言。",
      "交乃意气合，道因风雅存。",
      "别离有相思，瑶瑟与金樽。"
    ]
  },
  {
    "id": "4cf43776293040fc4ddd8ac80adbb658",
    "title": "送友人寻越中山水",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "闻道稽山去，偏宜谢客才。",
      "千岩泉洒落，万壑树萦回。",
      "东海横秦望，西陵绕越台。",
      "湖清霜镜晓，涛白雪山来。",
      "八月枚乘笔，三吴张翰杯。",
      "此中多逸兴，早晚向天台。"
    ]
  },
  {
    "id": "4cf43776293040fcba5c7c58a0fe1558",
    "title": "送窦司马贬宜春",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "天马白银鞍，亲承明主欢。",
      "斗鸡金宫里，射雁碧云端。",
      "堂上罗中贵，歌钟清夜阑。",
      "何言谪南国，拂剑坐长叹。",
      "赵璧为谁点，隋珠枉被弹。",
      "圣朝多雨露，莫厌此行难。"
    ]
  },
  {
    "id": "4cf43776293040fce732479f32a3a52d",
    "title": "送梁公昌从信安北征",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "入幕推英选，捐书事远戎。",
      "高谈百战术，郁作万夫雄。",
      "起舞莲花剑，行歌明月弓。",
      "将飞天地阵，兵出塞垣通。",
      "祖席留丹景，征麾拂彩虹。",
      "旋应献凯入，麟阁伫深功。"
    ]
  },
  {
    "id": "4cf43776293040fca25ce0005ac7dd2a",
    "title": "金陵送张十一再游东吴",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "张翰黄花句，风流五百年。",
      "谁人今继作，夫子世称贤。",
      "再动游吴棹，还浮入海船。",
      "春光白门柳，霞色赤城天。",
      "去国难为别，思归各未旋。",
      "空馀贾生泪，相顾共悽然。"
    ]
  },
  {
    "id": "4cf43776293040fc775138373b73068a",
    "title": "送纪秀才游越",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "海水不满眼，观涛难称心。",
      "即知蓬莱石，却是巨鳌簪。",
      "送尔游华顶，令余发舄吟。",
      "仙人居射的，道士住山阴。",
      "禹穴寻溪入，云门隔岭深。",
      "绿萝秋月夜，相忆在鸣琴。"
    ]
  },
  {
    "id": "4cf43776293040fccabc167fec033ada",
    "title": "送二季之江东",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "初发强中作，题诗与惠连。",
      "多惭一日长，不及二龙贤。",
      "西塞当中路，南风欲进船。",
      "云峰出远海，帆影挂清川。",
      "禹穴藏书地，匡山种杏田。",
      "此行俱有适，迟尔早归旋。"
    ]
  },
  {
    "id": "4cf43776293040fcd1c011ca3ae4be07",
    "title": "古风·其一·大雅久不作",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "大雅久不作，吾衰竟谁陈。",
      "王风委蔓草，战国多荆榛。",
      "龙虎相啖食，兵戈逮狂秦。",
      "正声何微茫，哀怨起骚人。",
      "扬马激颓波，开流荡无垠。",
      "废兴虽万变，宪章亦已沦。",
      "自从建安来，绮丽不足珍。",
      "圣代复元古，垂衣贵清真。",
      "群才属休明，乘运共跃鳞。",
      "文质相炳焕，众星罗秋旻。",
      "我志在删述，垂辉映千春。",
      "希圣如有立，绝笔于获麟。"
    ]
  },
  {
    "id": "4cf43776293040fca958e7261792d026",
    "title": "古风",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "蟾蜍薄太清，蚀此瑶台月。",
      "圆光亏中天，金魄遂沦没。",
      "螮蝀入紫微，大明夷朝晖。",
      "浮云隔两曜，万象昏阴霏。",
      "萧萧长门宫，昔是今已非。",
      "桂蠹花不实，天霜下严威。",
      "沈叹终永夕，感我涕沾衣。"
    ]
  },
  {
    "id": "4cf43776293040fca958e72656451329",
    "title": "古风",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "秦王扫六合，虎视何雄哉。",
      "飞剑决浮云，诸侯尽西来。",
      "明断自天启，大略驾群才。",
      "收兵铸金人，函谷正东开。",
      "铭功会稽岭，骋望琅琊台。",
      "刑徒七十万，起土骊山隈。",
      "尚采不死药，茫然使心哀。",
      "连弩射海鱼，长鲸正崔嵬。",
      "额鼻象五岳，扬波喷云雷。",
      "鬐鬣蔽青天，何由睹蓬莱。",
      "徐韨载秦女，楼船几时回。",
      "但见三泉下，金棺葬寒灰。"
    ]
  },
  {
    "id": "4cf43776293040fca958e726cb1090fb",
    "title": "古风",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "凤飞九千仞，五章备彩珍。",
      "衔书且虚归，空入周与秦。",
      "横绝历四海，所居未得邻。",
      "吾营紫河车，千载落风尘。",
      "药物秘海岳，采铅青溪滨。",
      "时登大楼山，举手望仙真。",
      "羽驾灭去影，飙车绝回轮。",
      "尚恐丹液迟，志愿不及申。",
      "徒霜镜中发，羞彼鹤上人。",
      "桃李何处开，此花非我春。",
      "唯应清都境，长与韩众亲。"
    ]
  },
  {
    "id": "4cf43776293040fca958e726dcf2229e",
    "title": "古风",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "太白何苍苍，星辰上森列。",
      "去天三百里，邈尔与世绝。",
      "中有绿发翁，披云卧松雪。",
      "不笑亦不语，冥栖在岩穴。",
      "我来逢真人，长跪问宝诀。",
      "粲然启玉齿，授以鍊药说。",
      "铭骨传其语，竦身已电灭。",
      "仰望不可及，苍然五情热。",
      "吾将营丹砂，永与世人别。"
    ]
  },
  {
    "id": "4cf43776293040fca958e7264772ddbf",
    "title": "古风",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "代马不思越，越禽不恋燕。",
      "情性有所习，土风固其然。",
      "昔别雁门关，今戍龙庭前。",
      "惊沙乱海日，飞雪迷胡天。",
      "虮虱生虎鹖，心魂逐旌旃。",
      "苦战功不赏，忠诚难可宣。",
      "谁怜李飞将，白首没三边。"
    ]
  },
  {
    "id": "4cf43776293040fca958e7260ac1776d",
    "title": "古风",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "五鹤西北来，飞飞凌太清。",
      "仙人绿云上，自道安期名。",
      "两两白玉童，双吹紫鸾笙。",
      "去影忽不见，回风送天声。",
      "我欲一问之，飘然若流星。",
      "愿餐金光草，寿与天齐倾。"
    ]
  },
  {
    "id": "4cf43776293040fca958e72642819dd5",
    "title": "古风",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "咸阳二三月，宫柳黄金枝。",
      "绿帻谁家子，卖珠轻薄儿。",
      "日暮醉酒归，白马骄且驰。",
      "意气人所仰，冶游方及时。",
      "子云不晓事，晚献长杨辞。",
      "赋达身已老，草玄鬓若丝。",
      "投阁良可叹，但为此辈嗤。"
    ]
  },
  {
    "id": "4cf43776293040fca958e726fcbf11a8",
    "title": "古风",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "庄周梦胡蝶，胡蝶为庄周。",
      "一体更变易，万事良悠悠。",
      "乃知蓬莱水，复作清浅流。",
      "青门种瓜人，旧日东陵侯。",
      "富贵故如此，营营何所求。"
    ]
  },
  {
    "id": "4cf43776293040fcccc502648e8d2d78",
    "title": "古风·齐有倜傥生",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "齐有倜傥生，鲁连特高妙。",
      "明月出海底，一朝开光曜。",
      "却秦振英声，后世仰末照。",
      "意轻千金赠，顾向平原笑。",
      "吾亦澹荡人，拂衣可同调。"
    ]
  },
  {
    "id": "4cf43776293040fca958e72623b4ae9f",
    "title": "古风",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "黄河走东溟，白日落西海。",
      "逝川与流光，飘忽不相待。",
      "春容舍我去，秋发已衰改。",
      "人生非寒松，年貌岂长在。",
      "吾当乘云螭，吸景驻光彩。"
    ]
  },
  {
    "id": "4cf43776293040fca958e72650a1a23d",
    "title": "古风",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "松柏本孤直，难为桃李颜。",
      "昭昭严子陵，垂钓沧波间。",
      "身将客星隐，心与浮云闲。",
      "长揖万乘君，还归富春山。",
      "清风洒六合，邈然不可攀。",
      "使我长叹息，冥栖岩石间。"
    ]
  },
  {
    "id": "4cf43776293040fca958e7269b648412",
    "title": "古风",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "君平既弃世，世亦弃君平。",
      "观变穷太易，探元化群生。",
      "寂寞缀道论，空帘闭幽情。",
      "驺虞不虚来，鸑鷟有时鸣。",
      "安知天汉上，白日悬高名。",
      "海客去已久，谁人测沈冥。"
    ]
  },
  {
    "id": "4cf43776293040fca958e72647a23c17",
    "title": "古风",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "胡关饶风沙，萧索竟终古。",
      "木落秋草黄，登高望戎虏。",
      "荒城空大漠，边邑无遗堵。",
      "白骨横千霜，嵯峨蔽榛莽。",
      "借问谁凌虐，天骄毒威武。",
      "赫怒我圣皇，劳师事鼙鼓。",
      "阳和变杀气，发卒骚中土。",
      "三十六万人，哀哀泪如雨。",
      "且悲就行役，安得营农圃。",
      "不见征戍儿，岂知关山苦。",
      "李牧今不在，边人饲豺虎。"
    ]
  },
  {
    "id": "4cf43776293040fcb825701dcfb6a4cb",
    "title": "古风·其十五",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "燕昭延郭隗，遂筑黄金台。",
      "剧辛方赵至，邹衍复齐来。",
      "奈何青云士，弃我如尘埃。",
      "珠玉买歌笑，糟糠养贤才。",
      "方知黄鹤举，千里独裴回。"
    ]
  },
  {
    "id": "4cf43776293040fc338d51911ee37cf2",
    "title": "古风（其十六）",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "宝剑双蛟龙，雪花照芙蓉。",
      "精光射天地，雷腾不可冲。",
      "一去别金匣，飞沈失相从。",
      "风胡灭已久，所以潜其锋。",
      "吴水深万丈，楚山邈千重。",
      "雌雄终不隔，神物会当逢。"
    ]
  },
  {
    "id": "4cf43776293040fca958e726c9c05c14",
    "title": "古风",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "金华牧羊儿，乃是紫烟客。",
      "我愿从之游，未去发已白。",
      "不知繁华子，扰扰何所迫。",
      "昆山采琼蕊，可以炼精魄。"
    ]
  },
  {
    "id": "4cf43776293040fca958e726f199fcb2",
    "title": "古风",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "天津三月时，千门桃与李。",
      "朝为断肠花，暮逐东流水。",
      "前水复后水，古今相续流。",
      "新人非旧人，年年桥上游。",
      "鸡鸣海色动，谒帝罗公侯。",
      "月落西上阳，馀辉半城楼。",
      "衣冠照云日，朝下散皇州。",
      "鞍马如飞龙，黄金络马头。",
      "行人皆辟易，志气横嵩丘。",
      "入门上高堂，列鼎错珍羞。",
      "香风引赵舞，清管随齐讴。",
      "七十紫鸳鸯，双双戏庭幽。",
      "行乐争昼夜，自言度千秋。",
      "功成身不退，自古多愆尤。",
      "黄犬空叹息，绿珠成衅雠。",
      "何如鸱夷子，散发棹扁舟。"
    ]
  },
  {
    "id": "4cf43776293040fca958e7264bff96b6",
    "title": "古风",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "西上莲花山，迢迢见明星。",
      "素手把芙蓉，虚步蹑太清。",
      "霓裳曳广带，飘拂升天行。",
      "邀我登云台，高揖卫叔卿。",
      "恍恍与之去，驾鸿凌紫冥。",
      "俯视洛阳川，茫茫走胡兵。",
      "流血涂野草，豺狼尽冠缨。"
    ]
  },
  {
    "id": "4cf43776293040fca958e726abdbe831",
    "title": "古风",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "昔我游齐都，登华不注峰。",
      "兹山何峻秀，绿翠如芙蓉。",
      "萧飒古仙人，了知是赤松。",
      "借予一白鹿，自挟两青龙。",
      "含笑凌倒景，欣然愿相从。",
      "泣与亲友别，欲语再三咽。",
      "勖君青松心，努力保霜雪。",
      "世路多险艰，白日欺红颜。",
      "分手各千里，去去何时还。",
      "在世复几时，倏如飘风度。",
      "空闻紫金经，白首愁相误。",
      "抚己忽自笑，沉吟为谁故。",
      "名利徒煎熬，安得闲余步。",
      "终留赤玉舄，东上蓬莱路。",
      "秦帝如我求，苍苍但烟雾。"
    ]
  },
  {
    "id": "4cf43776293040fca958e72602b77474",
    "title": "古风",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "郢客吟白雪，遗响飞青天。",
      "徒劳歌此曲，举世谁为传。",
      "试为巴人唱，和者乃数千。",
      "吞声何足道，叹息空凄然。"
    ]
  },
  {
    "id": "4cf43776293040fca958e7262d0ba4d4",
    "title": "古风",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "秦水别陇首，幽咽多悲声。",
      "胡马顾朔雪，躞蹀长嘶鸣。",
      "感物动我心，缅然含归情。",
      "昔视秋蛾飞，今见春蚕生。",
      "袅袅桑柘叶，萋萋柳垂荣。",
      "急节谢流水，羁心摇悬旌。",
      "挥涕且复去，恻怆何时平。"
    ]
  },
  {
    "id": "4cf43776293040fca958e7269c2bb319",
    "title": "古风",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "秋露白如玉，团团下庭绿。",
      "我行忽见之，寒早悲岁促。",
      "人生鸟过目，胡乃自结束。",
      "景公一何愚，牛山泪相续。",
      "物苦不知足，得陇又望蜀。",
      "人心若波澜，世路有屈曲。",
      "三万六千日，夜夜当秉烛。"
    ]
  },
  {
    "id": "4cf43776293040fca958e7268e3a91d1",
    "title": "古风",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "大车扬飞尘，亭午暗阡陌。",
      "中贵多黄金，连云开甲宅。",
      "路逢斗鸡者，冠盖何辉赫。",
      "鼻息干虹蜺，行人皆怵惕。",
      "世无洗耳翁，谁知尧与蹠。"
    ]
  },
  {
    "id": "4cf43776293040fca958e726121da4ac",
    "title": "古风",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "世道日交丧，浇风散淳源。",
      "不采芳桂枝，反栖恶木根。",
      "所以桃李树，吐花竟不言。",
      "大运有兴没，群动争飞奔。",
      "归来广成子，去入无穷门。"
    ]
  },
  {
    "id": "4cf43776293040fca958e7267ca89863",
    "title": "古风",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "碧荷生幽泉，朝日艳且鲜。",
      "秋花冒绿水，密叶罗青烟。",
      "秀色空绝世，馨香竟谁传。",
      "坐看飞霜满，凋此红芳年。",
      "结根未得所，愿托华池边。"
    ]
  },
  {
    "id": "4cf43776293040fca958e726f85880f6",
    "title": "古风",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "燕赵有秀色，绮楼青云端。",
      "眉目艳皎月，一笑倾城欢。",
      "常恐碧草晚，坐泣秋风寒。",
      "纤手怨玉琴，清晨起长叹。",
      "焉得偶君子，共乘双飞鸾。"
    ]
  },
  {
    "id": "4cf43776293040fca958e726dcc4adfd",
    "title": "古风",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "容颜若飞电，时景如飘风。",
      "草绿霜已白，日西月复东。",
      "华鬓不耐秋，飒然成衰蓬。",
      "古来贤圣人，一一谁成功。",
      "君子变猿鹤，小人为沙虫。",
      "不及广成子，乘云驾轻鸿。"
    ]
  },
  {
    "id": "4cf43776293040fca958e72665de82d4",
    "title": "古风",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "三季分战国，七雄成乱麻。",
      "王风何怨怒，世道终纷拿。",
      "至人洞玄象，高举凌紫霞。",
      "仲尼欲浮海，吾祖之流沙。",
      "圣贤共沦没，临岐胡咄嗟。"
    ]
  },
  {
    "id": "4cf43776293040fca958e72678d946c5",
    "title": "古风",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "玄风变太古，道丧无时还。",
      "扰扰季叶人，鸡鸣趋四关。",
      "但识金马门，谁知蓬莱山。",
      "白首死罗绮，笑歌无时闲。",
      "绿酒哂丹液，青娥凋素颜。",
      "大儒挥金椎，琢之诗礼间。",
      "苍苍三株树，冥目焉能攀。"
    ]
  },
  {
    "id": "4cf43776293040fca958e72674abebb4",
    "title": "古风",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "郑客西入关，行行未能已。",
      "白马华山君，相逢平原里。",
      "璧遗镐池君，明年祖龙死。",
      "秦人相谓曰，吾属可去矣。",
      "一往桃花源，千春隔流水。"
    ]
  },
  {
    "id": "4cf43776293040fca958e7261d9956e8",
    "title": "古风",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "蓐收肃金气，西陆弦海月。",
      "秋蝉号阶轩，感物忧不歇。",
      "良辰竟何许，大运有沦忽。",
      "天寒悲风生，夜久众星没。",
      "恻恻不忍言，哀歌逮明发。"
    ]
  },
  {
    "id": "4cf43776293040fca958e726d3c05f87",
    "title": "古风",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "北溟有巨鱼，身长数千里。",
      "仰喷三山雪，横吞百川水。",
      "凭陵随海运，燀赫因风起。",
      "吾观摩天飞，九万方未已。"
    ]
  },
  {
    "id": "4cf43776293040fca958e72618845eea",
    "title": "古风",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "羽檄如流星，虎符合专城。",
      "喧呼救边急，群鸟皆夜鸣。",
      "白日曜紫微，三公运权衡。",
      "天地皆得一，澹然四海清。",
      "借问此何为，答言楚徵兵。",
      "渡泸及五月，将赴云南征。",
      "怯卒非战士，炎方难远行。",
      "长号别严亲，日月惨光晶。",
      "泣尽继以血，心摧两无声。",
      "困兽当猛虎，穷鱼饵奔鲸。",
      "千去不一回，投躯岂全生。",
      "如何舞干戚，一使有苗平。"
    ]
  },
  {
    "id": "4cf43776293040fca958e726ef601bf4",
    "title": "古风",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "丑女来效颦，还家惊四邻。",
      "寿陵失本步，笑杀邯郸人。",
      "一曲斐然子，雕虫丧天真。",
      "棘刺造沐猴，三年费精神。",
      "功成无所用，楚楚且华身。",
      "大雅思文王，颂声久崩沦。",
      "安得郢中质，一挥成斧斤。"
    ]
  },
  {
    "id": "4cf43776293040fca958e726ae3b217f",
    "title": "古风",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "抱玉入楚国，见疑古所闻。",
      "良宝终见弃，徒劳三献君。",
      "直木忌先伐，芳兰哀自焚。",
      "盈满天所损，沈冥道为群。",
      "东海沈碧水，西关乘紫云。",
      "鲁连及柱史，可以蹑清芬。"
    ]
  },
  {
    "id": "4cf43776293040fca958e7262f784ef6",
    "title": "古风",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "燕臣昔恸哭，五月飞秋霜。",
      "庶女号苍天，震风击齐堂。",
      "精诚有所感，造化为悲伤。",
      "而我竟何辜，远身金殿傍。",
      "浮云蔽紫闼，白日难回光。",
      "群沙秽明珠，众草凌孤芳。",
      "古来共叹息，流泪空沾裳。"
    ]
  },
  {
    "id": "4cf43776293040fca958e72667f0a82f",
    "title": "古风",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "孤兰生幽园，众草共芜没。",
      "虽照阳春晖，复悲高秋月。",
      "飞霜早淅沥，绿艳恐休歇。",
      "若无清风吹，香气为谁发。"
    ]
  },
  {
    "id": "4cf43776293040fca958e726356f85d2",
    "title": "古风",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "登高望四海，天地何漫漫。",
      "霜被群物秋，风飘大荒寒。",
      "荣华东流水，万事皆波澜。",
      "白日掩徂辉，浮云无定端。",
      "梧桐巢燕雀，枳棘栖鸳鸾。",
      "且复归去来，剑歌行路难。"
    ]
  },
  {
    "id": "4cf43776293040fca958e72613655219",
    "title": "古风",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "凤饥不啄粟，所食唯琅玕。",
      "焉能与群鸡，刺蹙争一餐。",
      "朝鸣昆丘树，夕饮砥柱湍。",
      "归飞海路远，独宿天霜寒。",
      "幸遇王子晋，结交青云端。",
      "怀恩未得报，感别空长叹。"
    ]
  },
  {
    "id": "4cf43776293040fca958e7268bc3cffd",
    "title": "古风",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "朝弄紫沂海，夕披丹霞裳。",
      "挥手折若木，拂此西日光。",
      "云卧游八极，玉颜已千霜。",
      "飘飘入无倪，稽首祈上皇。",
      "呼我游太素，玉杯赐琼浆。",
      "一餐历万岁，何用还故乡。",
      "永随长风去，天外恣飘扬。"
    ]
  },
  {
    "id": "4cf43776293040fca958e7264d97aeca",
    "title": "古风",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "摇裔双白鸥，鸣飞沧江流。",
      "宜与海人狎，岂伊云鹤俦。",
      "寄形宿沙月，沿芳戏春洲。",
      "吾亦洗心者，忘机从尔游。"
    ]
  },
  {
    "id": "4cf43776293040fca958e726991a1092",
    "title": "古风",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "周穆八荒意，汉皇万乘尊。",
      "淫乐心不极，雄豪安足论。",
      "西海宴王母，北宫邀上元。",
      "瑶水闻遗歌，玉杯竟空言。",
      "灵迹成蔓草，徒悲千载魂。"
    ]
  },
  {
    "id": "4cf43776293040fca958e726513748de",
    "title": "古风",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "绿萝纷葳蕤，缭绕松柏枝。",
      "草木有所托，岁寒尚不移。",
      "奈何夭桃色，坐叹葑菲诗。",
      "玉颜艳红彩，云发非素丝。",
      "君子恩已毕，贱妾将何为。"
    ]
  },
  {
    "id": "4cf43776293040fca958e72673252356",
    "title": "古风",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "八荒驰惊飙，万物尽凋落。",
      "浮云蔽颓阳，洪波振大壑。",
      "龙凤脱罔罟，飘飖将安托。",
      "去去乘白驹，空山咏场藿。"
    ]
  },
  {
    "id": "4cf43776293040fca958e72660c5de0d",
    "title": "古风",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "一百四十年，国容何赫然。",
      "隐隐五凤楼，峨峨横三川。",
      "王侯象星月，宾客如云烟。",
      "斗鸡金宫里，蹴鞠瑶台边。",
      "举动摇白日，指挥回青天。",
      "当涂何翕忽，失路长弃捐。",
      "独有扬执戟，闭关草太玄。"
    ]
  },
  {
    "id": "4cf43776293040fca958e726251f0add",
    "title": "古风",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "桃花开东园，含笑夸白日。",
      "偶蒙东风荣，生此艳阳质。",
      "岂无佳人色，但恐花不实。",
      "宛转龙火飞，零落早相失。",
      "讵知南山松，独立自萧飋。"
    ]
  },
  {
    "id": "4cf43776293040fca958e726cfaca10f",
    "title": "古风",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "秦皇按宝剑，赫怒震威神。",
      "逐日巡海右，驱石驾沧津。",
      "徵卒空九宇，作桥伤万人。",
      "但求蓬岛药，岂思农鳸春。",
      "力尽功不赡，千载为悲辛。"
    ]
  },
  {
    "id": "4cf43776293040fca958e7261b86465a",
    "title": "古风",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "美人出南国，灼灼芙蓉姿。",
      "皓齿终不发，芳心空自持。",
      "由来紫宫女，共妒青蛾眉。",
      "归去潇湘沚，沉吟何足悲。"
    ]
  },
  {
    "id": "4cf43776293040fca958e726d5bc4770",
    "title": "古风",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "宋国梧台东，野人得燕石。",
      "夸作天下珍，却哂赵王璧。",
      "赵璧无缁磷，燕石非贞真。",
      "流俗多错误，岂知玉与珉。"
    ]
  },
  {
    "id": "4cf43776293040fca958e72693890584",
    "title": "古风",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "殷后乱天纪，楚怀亦已昏。",
      "夷羊满中野，菉葹盈高门。",
      "比干谏而死，屈平窜湘源。",
      "虎口何婉娈，女媭空婵媛。",
      "彭咸久沦没，此意与谁论。"
    ]
  },
  {
    "id": "4cf43776293040fca958e7265593edc3",
    "title": "古风",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "青春流惊湍，朱明骤回薄。",
      "不忍看秋蓬，飘扬竟何托。",
      "光风灭兰蕙，白露洒葵藿。",
      "美人不我期，草木日零落。"
    ]
  },
  {
    "id": "4cf43776293040fca958e72682de595a",
    "title": "古风",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "战国何纷纷，兵戈乱浮云。",
      "赵倚两虎斗，晋为六卿分。",
      "奸臣欲窃位，树党自相群。",
      "果然田成子，一旦杀齐君。"
    ]
  },
  {
    "id": "4cf43776293040fca958e726ab49a66a",
    "title": "古风",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "倚剑登高台，悠悠送春目。",
      "苍榛蔽层丘，琼草隐深谷。",
      "凤鸟鸣西海，欲集无珍木。",
      "鸒斯得所居，蒿下盈万族。",
      "晋风日已颓，穷途方恸哭。"
    ]
  },
  {
    "id": "4cf43776293040fca958e726500b20a9",
    "title": "古风",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "齐瑟弹东吟，秦弦弄西音。",
      "慷慨动颜魄，使人成荒淫。",
      "彼美佞邪子，婉娈来相寻。",
      "一笑双白璧，再歌千黄金。",
      "珍色不贵道，讵惜飞光沈。",
      "安识紫霞客，瑶台鸣素琴。"
    ]
  },
  {
    "id": "4cf43776293040fca958e726aaffb450",
    "title": "古风",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "越客采明珠，提携出南隅。",
      "清辉照海月，美价倾皇都。",
      "献君君按剑，怀宝空长吁。",
      "鱼目复相哂，寸心增烦纡。"
    ]
  },
  {
    "id": "4cf43776293040fca958e72697d06807",
    "title": "古风",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "羽族禀万化，小大各有依。",
      "周周亦何辜，六翮掩不挥。",
      "愿衔众禽翼，一向黄河飞。",
      "飞者莫我顾，叹息将安归。"
    ]
  },
  {
    "id": "4cf43776293040fca958e726003560c6",
    "title": "古风",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "我到巫山渚，寻古登阳台。",
      "天空彩云灭，地远清风来。",
      "神女去已久，襄王安在哉。",
      "荒淫竟沦替，樵牧徒悲哀。"
    ]
  },
  {
    "id": "4cf43776293040fca958e726e9837fb1",
    "title": "古风",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "恻恻泣路岐，哀哀悲素丝。",
      "路岐有南北，素丝易变移。",
      "万事固如此，人生无定期。",
      "田窦相倾夺，宾客互盈亏。",
      "世途多翻覆，交道方崄巇。",
      "斗酒强然诺，寸心终自疑。",
      "张陈竟火灭，萧朱亦星离。",
      "众鸟集荣柯，穷鱼守枯池。",
      "嗟嗟失权客，勤问何所规。"
    ]
  },
  {
    "id": "4cf43776293040fc8ed6173f96206039",
    "title": "梁甫吟",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "长啸梁甫吟，何时见阳春？",
      "君不见，朝歌屠叟辞棘津，八十西来钓渭滨。",
      "宁羞白发照清水，逢时壮气思经纶。",
      "广张三千六百钓，风期暗与文王亲。",
      "大贤虎变愚不测，当年颇似寻常人。",
      "君不见，高阳酒徒起草中，长揖山东隆准公。",
      "入门不拜逞雄辩，两女辍洗来趋风。",
      "东下齐城七十二，指挥楚汉如旋蓬。",
      "狂客落魄尚如此，何况壮士当群雄！",
      "我欲攀龙见明主，雷公砰訇震天鼓。",
      "帝旁投壶多玉女，三时大笑开电光，倏烁晦冥起风雨。",
      "阊阖九门不可通，以额扣关阍者怒。",
      "白日不照吾精诚，杞国无事忧天倾。",
      "猰貐磨牙竞人肉，驺虞不折生草茎。",
      "手接飞猱搏雕虎，侧足焦原未言苦。",
      "智者可卷愚者豪，世人见我轻鸿毛。",
      "力排南山三壮士，齐相杀之费二桃。",
      "吴楚弄兵无剧孟，亚夫咍尔为徒劳。",
      "梁甫吟，声正悲。",
      "张公两龙剑，神物合有时。",
      "风云感会起屠钓，大人臲屼当安之。"
    ]
  },
  {
    "id": "4cf43776293040fcc5b8e51ee84fc84a",
    "title": "行行游且猎篇",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "边城儿，生年不读一字书，但将游猎夸轻趫。胡马秋肥宜白草，骑来蹑影何矜骄。",
      "金鞭拂雪挥鸣鞘，半酣呼鹰出远郊。弓弯满月不虚发，双鸧迸落连飞髇。",
      "海边观者皆辟易，猛气英风振沙碛。儒生不及游侠人，白首下帷复何益。"
    ]
  },
  {
    "id": "4cf43776293040fcb77fb9404f3b2b2b",
    "title": "天马歌",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "天马来出月支窟，背为虎文龙翼骨。嘶青云，振绿发，兰筋权奇走灭没。",
      "腾昆仑，历西极，四足无一蹶。鸡鸣刷燕晡秣越，神行电迈蹑慌惚。",
      "天马呼，飞龙趋，目明长庚臆双凫。尾如流星首渴乌，口喷红光汗沟朱。",
      "曾陪时龙蹑天衢，羁金络月照皇都。逸气棱棱淩九区，白璧如山谁敢沽。",
      "回头笑紫燕，但觉尔辈愚。天马奔，恋君轩，駷跃惊矫浮云翻。",
      "万里足踯躅，遥瞻阊阖门。不逢寒风子，谁采逸景孙。",
      "白云在青天，丘陵远崔嵬。",
      "盐车上峻坂，倒行逆施畏日晚。伯乐剪拂中道遗，少尽其力老弃之。",
      "愿逢田子方，恻然为我悲。虽有玉山禾，不能疗苦饥。",
      "严霜五月凋桂枝，伏枥衔冤摧两眉。请君赎献穆天子，犹堪弄影舞瑶池。"
    ]
  },
  {
    "id": "4cf43776293040fc22b97af162862d57",
    "title": "野田黄雀行",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "游莫逐炎洲翠，栖莫近吴宫燕。",
      "吴宫火起焚巢窠，炎洲逐翠遭网罗。",
      "萧条两翅蓬蒿下，纵有鹰鹯奈若何。"
    ]
  },
  {
    "id": "4cf43776293040fc4f53d881181748a9",
    "title": "雉朝飞",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "麦陇青青三月时，白雉朝飞挟两雌。",
      "锦衣绣翼何离褷，犊牧采薪感之悲。",
      "春天和，白日暖。",
      "啄食饮泉勇气满，争雄斗死绣颈断。",
      "雉子班奏急管弦，倾心酒美尽玉碗。",
      "枯杨枯杨尔生稊，我独七十而孤栖。",
      "弹弦写恨意不尽，瞑目归黄泥。"
    ]
  },
  {
    "id": "4cf43776293040fc6e6a49b6e4b33211",
    "title": "上云乐",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "金天之西，白日所没。",
      "康老胡雏，生彼月窟。",
      "巉岩容仪，戍削风骨。",
      "碧玉炅炅双目瞳，黄金拳拳两鬓红。",
      "华盖垂下睫，嵩岳临上唇。",
      "不睹诡谲貌，岂知造化神。",
      "大道是文康之严父，元气乃文康之老亲。",
      "抚顶弄盘古，推车转天轮。",
      "云见日月初生时，铸冶火精与水银。",
      "阳乌未出谷，顾兔半藏身。",
      "女娲戏黄土，团作愚下人。",
      "散在六合间，蒙蒙若沙尘。",
      "生死了不尽，谁明此胡是仙真。",
      "西海栽若木，东溟植扶桑。",
      "别来几多时，枝叶万里长。",
      "中国有七圣，半路颓洪荒。",
      "陛下应运起，龙飞入咸阳。",
      "赤眉立盆子，白水兴汉光。",
      "叱咤四海动，洪涛为簸扬。",
      "举足蹋紫微，天关自开张。",
      "老胡感至德，东来进仙倡。",
      "五色师子，九苞凤凰。",
      "是老胡鸡犬，鸣舞飞帝乡。",
      "淋漓飒沓，进退成行。",
      "能胡歌，献汉酒。",
      "跪双膝，立两肘。",
      "散花指天举素手。",
      "拜龙颜，献圣寿。",
      "北斗戾，南山摧。",
      "天子九九八十一万岁，长倾万岁杯。"
    ]
  },
  {
    "id": "4cf43776293040fc6c76334525642405",
    "title": "白鸠辞",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "铿鸣钟，考朗鼓。歌白鸠，引拂舞。白鸠之白谁与邻，霜衣雪襟诚可珍。",
      "含哺七子能平均，食不噎，性安驯，首农政，鸣阳春。",
      "天子刻玉杖，镂形赐耆人。白鹭之白非纯真，外洁其色心匪仁。",
      "阙五德，无司晨，胡为啄我葭下之紫鳞。鹰鹯雕鹗，贪而好杀。",
      "凤凰虽大圣，不愿以为臣。"
    ]
  },
  {
    "id": "4cf43776293040fc2f57acbf6f2bf72e",
    "title": "登高丘而望远",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "登高丘，望远海。",
      "六鳌骨已霜，三山流安在？",
      "扶桑半摧折，白日沈光彩。",
      "银台金阙如梦中，秦皇汉武空相待。",
      "精卫费木石，鼋鼍无所凭。",
      "君不见骊山茂陵尽灰灭，牧羊之子来攀登。",
      "盗贼劫宝玉，精灵竟何能？",
      "穷兵黩武今如此，鼎湖飞龙安可乘？"
    ]
  },
  {
    "id": "4cf43776293040fc54ce1e837c3a66c0",
    "title": "幽涧泉",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "拂彼白石，弹吾素琴。",
      "幽涧愀兮流泉深，善手明徽高张清。",
      "心寂历似千古，松飕飗兮万寻。",
      "中见愁猿吊影而危处兮，叫秋木而长吟。",
      "客有哀时失职而听者，泪淋浪以沾襟。",
      "乃缉商辍羽，潺湲成音。",
      "吾但写声发情于妙指，殊不知此曲之古今。",
      "幽涧泉，鸣深林。"
    ]
  },
  {
    "id": "4cf43776293040fcba852d709888b982",
    "title": "白纻辞三首",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "其一",
      "扬清歌，发皓齿，北方佳人东邻子。",
      "且吟白纻停绿水，长袖拂面为君起。",
      "寒云夜卷霜海空，胡风吹天飘塞鸿。",
      "玉颜满堂乐未终，馆娃日落歌吹蒙。",
      "其二",
      "月寒江清夜沉沉，美人一笑千黄金。",
      "垂罗舞縠扬哀音，郢中白雪且莫吟，子夜吴歌动君心。",
      "动君心，冀君赏。",
      "愿作天池双鸳鸯，一朝飞去青云上。",
      "其三",
      "吴刀剪彩缝舞衣，明妆丽服夺春晖。",
      "扬眉转袖若雪飞，倾城独立世所稀。",
      "激楚结风醉忘归，高堂月落烛已微，玉钗挂缨君莫违。"
    ]
  },
  {
    "id": "4cf43776293040fc1a20adfe90fb97a4",
    "title": "东海有勇妇",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "梁山感杞妻，恸哭为之倾。",
      "金石忽暂开，都由激深情。",
      "东海有勇妇，何惭苏子卿。",
      "学剑越处子，超然若流星。",
      "损躯报夫雠，万死不顾生。",
      "白刃耀素雪，苍天感精诚。",
      "十步两躩跃，三呼一交兵。",
      "斩首掉国门，蹴踏五藏行。",
      "豁此伉俪愤，粲然大义明。",
      "北海李使君，飞章奏天庭。",
      "舍罪警风俗，流芳播沧瀛。",
      "名在列女籍，竹帛已光荣。",
      "淳于免诏狱，汉主为缇萦。",
      "津妾一棹歌，脱父于严刑。",
      "十子若不肖，不如一女英。",
      "豫让斩空衣，有心竟无成。",
      "要离杀庆忌，壮夫所素轻。",
      "妻子亦何辜，焚之买虚声。",
      "岂如东海妇，事立独扬名。"
    ]
  },
  {
    "id": "4cf43776293040fc8e9f2505df030539",
    "title": "黄葛篇",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "黄葛生洛溪，黄花自绵幂。",
      "青烟蔓长条，缭绕几百尺。",
      "闺人费素手，采缉作絺绤。",
      "缝为绝国衣，远寄日南客。",
      "苍梧大火落，暑服莫轻掷。",
      "此物虽过时，是妾手中迹。"
    ]
  },
  {
    "id": "4cf43776293040fc7081947655f9f199",
    "title": "怨歌行",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "十五入汉宫，花颜笑春红。",
      "君王选玉色，侍寝金屏中。",
      "荐枕娇夕月，卷衣恋春风。",
      "宁知赵飞燕，夺宠恨无穷。",
      "沈忧能伤人，绿鬓成霜蓬。",
      "一朝不得意，世事徒为空。",
      "鹔鹴换美酒，舞衣罢雕龙。",
      "寒苦不忍言，为君奏丝桐。",
      "肠断弦亦绝，悲心夜忡忡。"
    ]
  },
  {
    "id": "4cf43776293040fc699b873181f228ff",
    "title": "塞上曲",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "大汉无中策，匈奴犯渭桥。",
      "五原秋草绿，胡马一何骄。",
      "命将征西极，横行阴山侧。",
      "燕支落汉家，妇女无华色。",
      "转战渡黄河，休兵乐事多。",
      "萧条清万里，瀚海寂无波。"
    ]
  },
  {
    "id": "4cf43776293040fc530e4e354bb616e7",
    "title": "入朝曲",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "金陵控海浦，渌水带吴京。",
      "铙歌列骑吹，飒沓引公卿。",
      "槌钟速严妆，伐鼓启重城。",
      "天子凭玉几，剑履若云行。",
      "日出照万户，簪裾烂明星。",
      "朝罢沐浴闲，遨游阆风亭。",
      "济济双阙下，欢娱乐恩荣。"
    ]
  },
  {
    "id": "4cf43776293040fcbb32057d916b4880",
    "title": "东武吟",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "好古笑流俗，素闻贤达风。",
      "方希佐明主，长揖辞成功。",
      "白日在高天，回光烛微躬。",
      "恭承凤凰诏，歘起云萝中。",
      "清切紫霄迥，优游丹禁通。",
      "君王赐颜色，声价凌烟虹。",
      "乘舆拥翠盖，扈从金城东。",
      "宝马丽绝景，锦衣入新丰。",
      "依岩望松雪，对酒鸣丝桐。",
      "因学扬子云，献赋甘泉宫。",
      "天书美片善，清芬播无穷。",
      "归来入咸阳，谈笑皆王公。",
      "一朝去金马，飘落成飞蓬。",
      "宾客日疏散，玉樽亦已空。",
      "才力犹可倚，不惭世上雄。",
      "闲作东武吟，曲尽情未终。",
      "书此谢知己，吾寻黄绮翁。"
    ]
  },
  {
    "id": "4cf43776293040fc20952deb201ef8ac",
    "title": "相逢行二首",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "【其一】",
      "朝骑五花马，谒帝出银台。",
      "秀色谁家子，云车珠箔开。",
      "金鞭遥指点，玉勒近迟回。",
      "夹毂相借问，疑从天上来。",
      "蹙入青绮门，当歌共衔杯。",
      "衔杯映歌扇，似月云中见。",
      "相见不得亲，不如不相见。",
      "相见情已深，未语可知心。",
      "胡为守空闺，孤眠愁锦衾。",
      "锦衾与罗帏，缠绵会有时。",
      "春风正澹荡，暮雨来何迟。",
      "愿因三青鸟，更报长相思。",
      "光景不待人，须臾发成丝。",
      "当年失行乐，老去徒伤悲。",
      "持此道密意，毋令旷佳期。",
      "【其二】",
      "相逢红尘内，高揖黄金鞭。",
      "万户垂杨里，君家阿那边。"
    ]
  },
  {
    "id": "4cf43776293040fc5028aabc859edc43",
    "title": "拟古",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "融融白玉辉，映我青蛾眉。",
      "宝镜似空水，落花如风吹。",
      "出门望帝子，荡漾不可期。",
      "安得黄鹤羽，一报佳人知。"
    ]
  },
  {
    "id": "4cf43776293040fc212b8dd2ad9a5246",
    "title": "东山吟",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "携妓东土山，怅然悲谢安。我妓今朝如花月，他妓古坟荒草寒。",
      "白鸡梦后三百岁，洒酒浇君同所欢。酣来自作青海舞，秋风吹落紫绮冠。",
      "彼亦一时，此亦一时，浩浩洪流之咏何必奇。"
    ]
  },
  {
    "id": "4cf43776293040fcada1d7bbf77aba6b",
    "title": "僧伽歌",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "真僧法号号僧伽，有时与我论三车。",
      "问言诵咒几千遍，口道恒河沙复沙。",
      "此僧本住南天竺，为法头陀来此国。",
      "戒得长天秋月明，心如世上青莲色。",
      "意清净，貌棱棱，亦不减，亦不增。",
      "瓶里千年铁柱骨，手中万岁胡孙藤。",
      "嗟予落魄江淮久，罕遇真僧说空有。",
      "一言散尽波罗夷，再礼浑除犯轻垢。"
    ]
  },
  {
    "id": "4cf43776293040fc075973f8f0b54d92",
    "title": "白云歌送刘十六归山",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "楚山秦山皆白云，白云处处长随君。",
      "长随君，君入楚山里，云亦随君渡湘水。",
      "湘水上，女萝衣，白云堪卧君早归。"
    ]
  },
  {
    "id": "4cf43776293040fcd11f9d5b3ee48802",
    "title": "金陵歌送别范宣",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "石头巉岩如虎踞，凌波欲过沧江去。",
      "钟山龙盘走势来，秀色横分历阳树。",
      "四十馀帝三百秋，功名事迹随东流。",
      "白马小儿谁家子，泰清之岁来关囚。",
      "金陵昔时何壮哉，席卷英豪天下来。",
      "冠盖散为烟雾尽，金舆玉座成寒灰。",
      "扣剑悲吟空咄嗟，梁陈白骨乱如麻。",
      "天子龙沈景阳井，谁歌玉树后庭花。",
      "此地伤心不能道，目下离离长春草。",
      "送尔长江万里心，他年来访南山老。"
    ]
  },
  {
    "id": "4cf43776293040fc990f06e0e718ac86",
    "title": "笑歌行",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "笑矣乎，笑矣乎！君不见曲如钩，古人知尔封公侯。",
      "君不见直如弦，古人知尔死道边。张仪所以只掉三寸舌，苏秦所以不垦二顷田。",
      "笑矣乎，笑矣乎！君不见沧浪老人歌一曲，还道沧浪濯吾足。",
      "平生不解谋此身，虚作离骚遣人读。笑矣乎，笑矣乎！",
      "赵有豫让楚屈平，卖身买得千年名。巢由洗耳有何益，夷齐饿死终无成。",
      "君爱身后名，我爱眼前酒。饮酒眼前乐，虚名何处有。",
      "男儿穷通当有时，曲腰向君君不知。猛虎不看几上肉，洪炉不铸囊中锥。",
      "笑矣乎，笑矣乎！宁武子，朱买臣，扣角行歌背负薪。",
      "今日逢君君不识，岂得不如佯狂人。"
    ]
  },
  {
    "id": "4cf43776293040fc58c4b1a2a1cc5ab8",
    "title": "当涂赵炎少府粉图山水歌",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "峨眉高出西极天，罗浮直与南溟连。",
      "名公绎思挥彩笔，驱山走海置眼前。",
      "满堂空翠如可扫，赤城霞气苍梧烟。",
      "洞庭潇湘意渺绵，三江七泽情洄沿。",
      "惊涛汹涌向何处，孤舟一去迷归年。",
      "征帆不动亦不旋，飘如随风落天边。",
      "心摇目断兴难尽，几时可到三山巅。",
      "西峰峥嵘喷流泉，横石蹙水波潺湲。",
      "东厓合沓蔽轻雾，深林杂树空芊绵。",
      "此中冥昧失昼夜，隐几寂听无鸣蝉。",
      "长松之下列羽客，对坐不语南昌仙。",
      "南昌仙人赵夫子，妙年历落青云士。",
      "讼庭无事罗众宾，杳然如在丹青里。",
      "五色粉图安足珍，真仙可以全吾身。",
      "若待功成拂衣去，武陵桃花笑杀人。"
    ]
  },
  {
    "id": "4cf43776293040fc7d228689a64dbd84",
    "title": "峨眉山月歌送蜀僧晏入中京",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "我在巴东三峡时，西看明月忆峨眉。",
      "月出峨眉照沧海，与人万里长相随。",
      "黄鹤楼前月华白，此中忽见峨眉客。",
      "峨眉山月还送君，风吹西到长安陌。",
      "长安大道横九天，峨眉山月照秦川。",
      "黄金狮子乘高座，白玉麈尾谈重玄。",
      "我似浮云殢吴越，君逢圣主游丹阙。",
      "一振高名满帝都，归时还弄峨眉月。"
    ]
  },
  {
    "id": "4cf43776293040fc201c1da404d39d7c",
    "title": "赤壁歌送别",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "二龙争战决雌雄，赤壁楼船扫地空。",
      "烈火张天照云海，周瑜于此破曹公。",
      "君去沧江望澄碧，鲸鲵唐突留馀迹。",
      "一一书来报故人，我欲因之壮心魄。"
    ]
  },
  {
    "id": "4cf43776293040fce07f9d59e3b3968d",
    "title": "江夏行",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "忆昔娇小姿，春心亦自持。为言嫁夫婿，得免长相思。",
      "谁知嫁商贾，令人却愁苦。自从为夫妻，何曾在乡土。",
      "去年下扬州，相送黄鹤楼。眼看帆去远，心逐江水流。",
      "只言期一载，谁谓历三秋。使妾肠欲断，恨君情悠悠。",
      "东家西舍同时发，北去南来不逾月。未知行李游何方，作个音书能断绝。",
      "适来往南浦，欲问西江船。正见当垆女，红妆二八年。",
      "一种为人妻，独自多悲悽。对镜便垂泪，逢人只欲啼。",
      "不如轻薄儿，旦暮长相随。悔作商人妇，青春长别离。",
      "如今正好同欢乐，君去容华谁得知。"
    ]
  },
  {
    "id": "4cf43776293040fc4fd479a8a810b353",
    "title": "怀仙歌",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "一鹤东飞过沧海，放心散漫知何在。",
      "仙人浩歌望我来，应攀玉树长相待。",
      "尧舜之事不足惊，自馀嚣嚣直可轻。",
      "巨鳌莫戴三山去，我欲蓬莱顶上行。"
    ]
  },
  {
    "id": "4cf43776293040fc5947bc204c83fa2d",
    "title": "玉真仙人词",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "玉真之仙人，时往太华峰。",
      "清晨鸣天鼓，飙歘腾双龙。",
      "弄电不辍手，行云本无踪。",
      "几时入少室，王母应相逢。"
    ]
  },
  {
    "id": "4cf43776293040fcb24c840e6ce3265a",
    "title": "清溪行",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "清溪清我心，水色异诸水。",
      "借问新安江，见底何如此。",
      "人行明镜中，鸟度屏风里。",
      "向晚猩猩啼，空悲远游子。"
    ]
  },
  {
    "id": "4cf43776293040fc0e2a58929a392010",
    "title": "酬殷明佐见赠五云裘歌",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "我吟谢朓诗上语，朔风飒飒吹飞雨。谢朓已没青山空，后来继之有殷公。",
      "粉图珍裘五云色，晔如晴天散彩虹。文章彪炳光陆离，应是素娥玉女之所为。",
      "轻如松花落金粉，浓似苔锦含碧滋。远山积翠横海岛，残霞飞丹映江草。",
      "凝毫采掇花露容，几年功成夺天造。故人赠我我不违，著令山水含清晖。",
      "顿惊谢康乐，诗兴生我衣。襟前林壑敛暝色，袖上云霞收夕霏。",
      "群仙长叹惊此物，千厓万岭相萦郁。身骑白鹿行飘飖，手翳紫芝笑披拂。",
      "相如不足跨鹔鹴，王恭鹤氅安可方。瑶台雪花数千点，片片吹落春风香。",
      "为君持此凌苍苍，上朝三十六玉皇。下窥夫子不可及，矫首相思空断肠。"
    ]
  },
  {
    "id": "4cf43776293040fc38a4d74f7e4b09d5",
    "title": "临路歌",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "大鹏飞兮振八裔，中天摧兮力不济。",
      "馀风激兮万世，游扶桑兮挂石袂。",
      "后人得之传此，仲尼亡兮谁为出涕。"
    ]
  },
  {
    "id": "4cf43776293040fcfe6353063b5641f6",
    "title": "古意",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "君为女萝草，妾作兔丝花。",
      "轻条不自引，为逐春风斜。",
      "百丈托远松，缠绵成一家。",
      "谁言会面易，各在青山厓。",
      "女萝发馨香，兔丝断人肠。",
      "枝枝相紏结，叶叶竞飘扬。",
      "生子不知根，因谁共芬芳。",
      "中巢双翡翠，上宿紫鸳鸯。",
      "若识二草心，海潮亦可量。"
    ]
  },
  {
    "id": "4cf43776293040fce87e24d754483472",
    "title": "山鹧鸪词",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "苦竹岭头秋月辉，苦竹南枝鹧鸪飞。",
      "嫁得燕山胡雁婿，欲衔我向雁门归。",
      "山鸡翟雉来相劝，南禽多被北禽欺。",
      "紫塞严霜如剑戟，苍梧欲巢难背违。",
      "我今誓死不能去，哀鸣惊叫泪沾衣。"
    ]
  },
  {
    "id": "4cf43776293040fc33dc58b2ba7d3f25",
    "title": "历阳壮士勤将军名思齐歌",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "太古历阳郡，化为洪川在。",
      "江山犹郁盘，龙虎秘光彩。",
      "蓄泄数千载，风云何霮䨴。",
      "特生勤将军，神力百夫倍。"
    ]
  },
  {
    "id": "4cf43776293040fceb185cd00702ef9a",
    "title": "草书歌行",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "少年上人号怀素，草书天下称独步。",
      "墨池飞出北溟鱼，笔锋杀尽中山兔。",
      "八月九月天气凉，酒徒词客满高堂。",
      "笺麻素绢排数厢，宣州石砚墨色光。",
      "吾师醉后倚绳床，须臾扫尽数千张。",
      "飘风骤雨惊飒飒，落花飞雪何茫茫。",
      "起来向壁不停手，一行数字大如斗。",
      "恍恍如闻神鬼惊，时时只见龙蛇走。",
      "左盘右蹙如惊电，状同楚汉相攻战。",
      "湖南七郡凡几家，家家屏障书题遍。",
      "王逸少，张伯英，古来几许浪得名。",
      "张颠老死不足数，我师此义不师古。",
      "古来万事贵天生，",
      "何必要公孙大娘浑脱舞。"
    ]
  },
  {
    "id": "4cf43776293040fccf03a1efca502409",
    "title": "和卢侍御通塘曲",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "君夸通塘好，通塘胜耶溪。通塘在何处，远在寻阳西。",
      "青萝袅袅挂烟树，白鹇处处聚沙堤。石门中断平湖出，百丈金潭照云日。",
      "何处沧浪垂钓翁，鼓棹渔歌趣非一。相逢不相识，出没绕通塘。",
      "浦边清水明素足，别有浣沙吴女郎。行尽绿潭潭转幽，疑是武陵春碧流。",
      "秦人鸡犬桃花里，将比通塘渠见羞。通塘不忍别，十去九迟回。",
      "偶逢佳境心已醉，忽有一鸟从天来。月出青山送行子，四边苦竹秋声起。",
      "长吟白雪望星河，双垂两足扬素波。梁鸿德耀会稽日，宁知此中乐事多。"
    ]
  },
  {
    "id": "4cf43776293040fc46abe37d2d0b6a46",
    "title": "赠从兄襄阳少府皓",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "结发未识事，所交尽豪雄。",
      "却秦不受赏，击晋宁为功。",
      "托身白刃里，杀人红尘中。",
      "当朝揖高义，举世称英雄。",
      "小节岂足言，退耕舂陵东。",
      "归来无产业，生事如转蓬。",
      "一朝乌裘敝，百镒黄金空。",
      "弹剑徒激昂，出门悲路穷。",
      "吾兄青云士，然诺闻诸公。",
      "所以陈片言，片言贵情通。",
      "棣华傥不接，甘与秋草同。"
    ]
  },
  {
    "id": "4cf43776293040fcbd3c7cda943ddb07",
    "title": "淮海对雪赠傅霭",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "朔雪落吴天，从风渡溟渤。",
      "海树成阳春，江沙浩明月。",
      "兴从剡溪起，思绕梁园发。",
      "寄君郢中歌，曲罢心断绝。"
    ]
  },
  {
    "id": "4cf43776293040fc3072ffc4b0db71ef",
    "title": "赠徐安宜",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "白田见楚老，歌咏徐安宜。",
      "制锦不择地，操刀良在兹。",
      "清风动百里，惠化闻京师。",
      "浮人若云归，耕种满郊岐。",
      "川光净麦陇，日色明桑枝。",
      "讼息但长啸，宾来或解颐。",
      "青橙拂户牖，白水流园池。",
      "游子滞安邑，怀恩未忍辞。",
      "翳君树桃李，岁晚托深期。"
    ]
  },
  {
    "id": "4cf43776293040fcfb42618a1b25b513",
    "title": "赠任城卢主簿",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "海鸟知天风，窜身鲁门东。",
      "临觞不能饮，矫翼思凌空。",
      "钟鼓不为乐，烟霜谁与同。",
      "归飞未忍去，流泪谢鸳鸿。"
    ]
  },
  {
    "id": "4cf43776293040fcc8e2e663ccfb92fe",
    "title": "早秋赠裴十七仲堪",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "远海动风色，吹愁落天涯。",
      "南星变大火，热气馀丹霞。",
      "光景不可回，六龙转天车。",
      "荆人泣美玉，鲁叟悲匏瓜。",
      "功业若梦里，抚琴发长嗟。",
      "裴生信英迈，屈起多才华。",
      "历抵海岱豪，结交鲁朱家。",
      "复携两少女，艳色惊荷葩。",
      "双歌入青云，但惜白日斜。",
      "穷溟出宝贝，大泽饶龙蛇。",
      "明主傥见收，烟霞路非赊。",
      "时命若不会，归应炼丹砂。"
    ]
  },
  {
    "id": "4cf43776293040fce33b5fbe10f80e8f",
    "title": "赠范金卿二首",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "君子枉清盼，不知东走迷。",
      "离家来几月，络纬鸣中闺。",
      "桃李君不言，攀花愿成蹊。",
      "那能吐芳信，惠好相招携。",
      "我有结绿珍，久藏浊水泥。",
      "时人弃此物，乃与燕珉齐。",
      "摭拭欲赠之，申眉路无梯。",
      "辽东惭白豕，楚客羞山鸡。",
      "徒有献芹心，终流泣玉啼。",
      "只应自索漠，留舌示山妻。"
    ]
  },
  {
    "id": "4cf43776293040fce33b5fbee24d0940",
    "title": "赠范金卿二首",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "范宰不买名，弦歌对前楹。",
      "为邦默自化，日觉冰壶清。",
      "百里鸡犬静，千庐机杼鸣。",
      "浮人少荡析，爱客多逢迎。",
      "游子睹嘉政，因之听颂声。"
    ]
  },
  {
    "id": "4cf43776293040fce98382d9f1b35c01",
    "title": "赠瑕丘王少府",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "皎皎鸾凤姿，飘飘神仙气。",
      "梅生亦何事，来作南昌尉。",
      "清风佐鸣琴，寂寞道为贵。",
      "一见过所闻，操持难与群。",
      "毫挥鲁邑讼，目送瀛洲云。",
      "我隐屠钓下，尔当玉石分。",
      "无由接高论，空此仰清芬。"
    ]
  },
  {
    "id": "4cf43776293040fca10644c7ab874299",
    "title": "赠丹阳横山周处士惟长",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "周子横山隐，开门临城隅。",
      "连峰入户牖，胜概凌方壶。",
      "时作白纻词，放歌丹阳湖。",
      "水色傲溟渤，川光秀菰蒲。",
      "当其得意时，心与天壤俱。",
      "闲云随舒卷，安识身有无。",
      "抱石耻献玉，沈泉笑探珠。",
      "羽化如可作，相携上清都。"
    ]
  },
  {
    "id": "4cf43776293040fcc9043d78c7fd3d08",
    "title": "玉真公主别馆苦雨赠卫尉张卿二首",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "秋坐金张馆，繁阴昼不开。",
      "空烟迷雨色，萧飒望中来。",
      "翳翳昏垫苦，沈沈忧恨催。",
      "清秋何以慰，白酒盈吾杯。",
      "吟咏思管乐，此人已成灰。",
      "独酌聊自勉，谁贵经纶才。",
      "弹剑谢公子，无鱼良可哀。"
    ]
  },
  {
    "id": "4cf43776293040fcc9043d78342ce76c",
    "title": "玉真公主别馆苦雨赠卫尉张卿二首",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "苦雨思白日，浮云何由卷。",
      "稷卨和天人，阴阳乃骄蹇。",
      "秋霖剧倒井，昏雾横绝巘。",
      "欲往咫尺涂，遂成山川限。",
      "潨潨奔溜闻，浩浩惊波转。",
      "泥沙塞中途，牛马不可辨。",
      "饥从漂母食，闲缀羽陵简。",
      "园家逢秋蔬，藜藿不满眼。",
      "蟏蛸结思幽，蟋蟀伤褊浅。",
      "厨灶无青烟，刀机生绿藓。",
      "投箸解鹔鹴，换酒醉北堂。",
      "丹徒布衣者，慷慨未可量。",
      "何时黄金盘，一斛荐槟榔。",
      "功成拂衣去，摇曳沧洲傍。"
    ]
  },
  {
    "id": "4cf43776293040fc80f4b27d4ce164fe",
    "title": "赠韦秘书子春二首",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "谷口郑子真，躬耕在岩石。",
      "高名动京师，天下皆籍籍。",
      "斯人竟不起，云卧从所适。",
      "苟无济代心，独善亦何益。",
      "惟君家世者，偃息逢休明。",
      "谈天信浩荡，说剑纷纵横。",
      "谢公不徒然，起来为苍生。",
      "秘书何寂寂，无乃羁豪英。",
      "且复归碧山，安能恋金阙。",
      "旧宅樵渔地，蓬蒿已应没。",
      "却顾女几峰，胡颜见云月。"
    ]
  },
  {
    "id": "4cf43776293040fc80f4b27dba3ed59f",
    "title": "赠韦秘书子春二首",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "徒为风尘苦，一官已白须。",
      "气同万里合，访我来琼都。",
      "披云睹青天，扪虱话良图。",
      "留侯将绮里，出处未云殊。",
      "终与安社稷，功成去五湖。"
    ]
  },
  {
    "id": "4cf43776293040fcc1d7b8e13ee1770c",
    "title": "赠韦侍御黄裳二首",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "太华生长松，亭亭凌霜雪。",
      "天与百尺高，岂为微飙折。",
      "桃李卖阳艳，路人行且迷。",
      "春光扫地尽，碧叶成黄泥。",
      "愿君学长松，慎勿作桃李。",
      "受屈不改心，然后知君子。"
    ]
  },
  {
    "id": "4cf43776293040fcc1d7b8e1f1799139",
    "title": "赠韦侍御黄裳二首",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "见君乘骢马，知上太山道。",
      "此地果摧轮，全身以为宝。",
      "我如丰年玉，弃置秋田草。",
      "但勖冰壶心，无为叹衰老。"
    ]
  },
  {
    "id": "4cf43776293040fc1121f5c6ea63ad12",
    "title": "赠何七判官昌浩",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "有时忽惆怅，匡坐至夜分。",
      "平明空啸咤，思欲解世纷。",
      "心随长风去，吹散万里云。",
      "羞作济南生，九十诵古文。",
      "不然拂剑起，沙漠收奇勋。",
      "老死阡陌间，何因扬清芬。",
      "夫子今管乐，英才冠三军。",
      "终与同出处，岂将沮溺群。"
    ]
  },
  {
    "id": "4cf43776293040fc782c1bddf666d2e1",
    "title": "读诸葛武侯传书怀赠长安崔少府叔封昆季",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "汉道昔云季，群雄方战争。",
      "霸图各未立，割据资豪英。",
      "赤伏起颓运，卧龙得孔明。",
      "当其南阳时，陇亩躬自耕。",
      "鱼水三顾合，风云四海生。",
      "武侯立岷蜀，壮志吞咸京。",
      "何人先见许，但有崔州平。",
      "余亦草间人，颇怀拯物情。",
      "晚途值子玉，华发同衰荣。",
      "托意在经济，结交为弟兄。",
      "毋令管与鲍，千载独知名。"
    ]
  },
  {
    "id": "4cf43776293040fcc8b63b5045950d2c",
    "title": "驾去温泉后赠杨山人",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "少年落魄楚汉间，风尘萧瑟多苦颜。",
      "自言管葛竟谁许，长吁莫错还闭关。",
      "一朝君王垂拂拭，剖心输丹雪胸臆。",
      "忽蒙白日回景光，直上青云生羽翼。",
      "幸陪鸾辇出鸿都，身骑飞龙天马驹。",
      "王公大人借颜色，金璋紫绶来相趋。",
      "当时结交何纷纷，片言道合惟有君。",
      "待吾尽节报明主，然后相携卧白云。"
    ]
  },
  {
    "id": "4cf43776293040fc29879687f8f9a5fc",
    "title": "赠崔侍郎",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "黄河二尺鲤，本在孟津居。",
      "点额不成龙，归来伴凡鱼。",
      "故人东海客，一见借吹嘘。",
      "风涛傥相见，更欲凌昆墟。"
    ]
  },
  {
    "id": "4cf43776293040fc0a78045041385003",
    "title": "述德兼陈情上哥舒大夫",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "天为国家孕英才，森森矛戟拥灵台。",
      "浩荡深谋喷江海，纵横逸气走风雷。",
      "丈夫立身有如此，一呼三军皆披靡。",
      "卫青谩作大将军，白起真成一竖子。"
    ]
  },
  {
    "id": "4cf43776293040fc595e77fb7b07e896",
    "title": "雪谗诗赠友人",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "嗟予沈迷，猖獗已久。五十知非，古人尝有。立言补过，庶存不朽。",
      "包荒匿瑕，蓄此顽丑。月出致讥，贻愧皓首。感悟遂晚，事往日迁。",
      "白璧何辜，青蝇屡前。群轻折轴，下沈黄泉。众毛飞骨，上凌青天。",
      "萋斐暗成，贝锦粲然。泥沙聚埃，珠玉不鲜。洪燄烁山，发自纤烟。",
      "苍波荡日，起于微涓。交乱四国，播于八埏。拾尘掇蜂，疑圣猜贤。",
      "哀哉悲夫！谁察予之贞坚。彼妇人之猖狂，不如鹊之彊彊。",
      "彼妇人之淫昏，不如鹑之奔奔。坦荡君子，无悦簧言。",
      "擢发续罪，罪乃孔多。倾海流恶，恶无以过。",
      "人生实难，逢此织罗。积毁销金，沈忧作歌。天未丧文，其如余何。",
      "妲己灭纣，褒女惑周。天维荡覆，职此之由。汉祖吕氏，食其在傍。",
      "秦皇太后，毐亦淫荒。螮蝀作昏，遂掩太阳。万乘尚尔，匹夫何伤。",
      "辞殚意穷，心切理直。如或妄谈，昊天是殛。子野善听，离娄至明。",
      "神靡遁响，鬼无逃形。不我遐弃，庶昭忠诚。"
    ]
  },
  {
    "id": "4cf43776293040fcffa800b1b34e95cd",
    "title": "赠参寥子",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "白鹤飞天书，南荆访高士。",
      "五云在岘山，果得参寥子。",
      "肮脏辞故园，昂藏入君门。",
      "天子分玉帛，百官接话言。",
      "毫墨时洒落，探玄有奇作。",
      "著论穷天人，千春秘麟阁。",
      "长揖不受官，拂衣归林峦。",
      "余亦去金马，藤萝同所欢。",
      "相思在何处，桂树青云端。"
    ]
  },
  {
    "id": "4cf43776293040fc9324ac0d83e2cc3e",
    "title": "赠饶阳张司户燧",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "朝饮苍梧泉，夕栖碧海烟。",
      "宁知鸾凤意，远托椅桐前。",
      "慕蔺岂曩古，攀嵇是当年。",
      "愧非黄石老，安识子房贤。",
      "功业嗟落日，容华弃徂川。",
      "一语已道意，三山期著鞭。",
      "蹉跎人间世，寥落壶中天。",
      "独见游物祖，探元穷化先。",
      "何当共携手，相与排冥筌。"
    ]
  },
  {
    "id": "4cf43776293040fc2dfac245785704f9",
    "title": "赠清漳明府侄聿",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "我李百万叶，柯条布中州。",
      "天开青云器，日为苍生忧。",
      "小邑且割鸡，大刀伫烹牛。",
      "雷声动四境，惠与清漳流。",
      "弦歌咏唐尧，脱落隐簪组。",
      "心和得天真，风俗犹太古。",
      "牛羊散阡陌，夜寝不扃户。",
      "问此何以然，贤人宰吾土。",
      "举邑树桃李，垂阴亦流芬。",
      "河堤绕绿水，桑柘连青云。",
      "赵女不冶容，提笼昼成群。",
      "缫丝鸣机杼，百里声相闻。",
      "讼息鸟下阶，高卧披道帙。",
      "蒲鞭挂檐枝，示耻无扑抶。",
      "琴清月当户，人寂风入室。",
      "长啸无一言，陶然上皇逸。",
      "白玉壶冰水，壶中见底清。",
      "清光洞毫发，皎洁照群情。",
      "赵北美佳政，燕南播高名。",
      "过客览行谣，因之诵德声。"
    ]
  },
  {
    "id": "4cf43776293040fc5697e72483af2e27",
    "title": "赠临洺县令皓弟",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "陶令去彭泽，茫然太古心。",
      "大音自成曲，但奏无弦琴。",
      "钓水路非远，连鳌意何深。",
      "终期龙伯国，与尔相招寻。"
    ]
  },
  {
    "id": "4cf43776293040fcd6e84e51d65ed722",
    "title": "邺中赠王大",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "一身竟无托，远与孤蓬征。",
      "千里失所依，复将落叶并。",
      "中途偶良朋，问我将何行。",
      "欲献济时策，此心谁见明。",
      "君王制六合，海塞无交兵。",
      "壮士伏草间，沈忧乱纵横。",
      "飘飘不得意，昨发南都城。",
      "紫燕枥下嘶，青萍匣中鸣。",
      "投躯寄天下，长啸寻豪英。",
      "耻学琅琊人，龙蟠事躬耕。",
      "富贵吾自取，建功及春荣。",
      "我愿执尔手，尔方达我情。",
      "相知同一己，岂惟弟与兄。",
      "抱子弄白云，琴歌发清声。",
      "临别意难尽，各希存令名。"
    ]
  },
  {
    "id": "4cf43776293040fc700aa12c9394a4c8",
    "title": "赠华州王司士",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "淮水不绝涛澜高，盛德未泯生英髦。",
      "知君先负庙堂器，今日还须赠宝刀。"
    ]
  },
  {
    "id": "4cf43776293040fcfdd972013727996a",
    "title": "赠卢徵君昆弟",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "明主访贤逸，云泉今已空。",
      "二卢竟不起，万乘高其风。",
      "河上喜相得，壶中趣每同。",
      "沧州即此地，观化游无穷。",
      "水落海上清，鳌背睹方蓬。",
      "与君弄倒景，携手凌星虹。"
    ]
  },
  {
    "id": "4cf43776293040fccc0fb38b3531e2f0",
    "title": "赠新平少年",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "韩信在淮阴，少年相欺凌。",
      "屈体若无骨，壮心有所凭。",
      "一遭龙颜君，啸咤从此兴。",
      "千金答漂母，万古共嗟称。",
      "而我竟何为，寒苦坐相仍。",
      "长风入短袂，两手如怀冰。",
      "故友不相恤，新交宁见矜。",
      "摧残槛中虎，羁绁韝上鹰。",
      "何时腾风云，搏击申所能。"
    ]
  },
  {
    "id": "4cf43776293040fc117742d8d8b6ad3d",
    "title": "走笔赠独孤驸马",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "都尉朝天跃马归，香风吹人花乱飞。",
      "银鞍紫鞚照云日，左顾右盼生光辉。",
      "是时仆在金门里，待诏公车谒天子。",
      "长揖蒙垂国士恩，壮心剖出酬知己。",
      "一别蹉跎朝市间，青云之交不可攀。",
      "傥其公子重回顾，何必侯嬴长抱关。"
    ]
  },
  {
    "id": "4cf43776293040fcf9e34ddccca38129",
    "title": "赠嵩山焦鍊师",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "二室凌青天，三花含紫烟。",
      "中有蓬海客，宛疑麻姑仙。",
      "道在喧莫染，迹高想已绵。",
      "时餐金鹅蕊，屡读青苔篇。",
      "八极恣游憩，九垓长周旋。",
      "下瓢酌颍水，舞鹤来伊川。",
      "还归空山上，独拂秋霞眠。",
      "萝月挂朝镜，松风鸣夜弦。",
      "潜光隐嵩岳，鍊魄栖云幄。",
      "霓裳何飘飖，凤吹转绵邈。",
      "愿同西王母，下顾东方朔。",
      "紫书傥可传，铭骨誓相学。"
    ]
  },
  {
    "id": "4cf43776293040fcb5b444256151c862",
    "title": "赠张公洲革处士",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "列子居郑圃，不将众庶分。",
      "革侯遁南浦，常恐楚人闻。",
      "抱瓮灌秋蔬，心闲游天云。",
      "每将瓜田叟，耕种汉水濆。",
      "时登张公洲，入兽不乱群。",
      "井无桔槔事，门绝刺绣文。",
      "长揖二千石，远辞百里君。",
      "斯为真隐者，吾党慕清芬。"
    ]
  },
  {
    "id": "4cf43776293040fc2c01a66c8f1c39cf",
    "title": "秋日鍊药院镊白发赠元六兄林宗",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "木落识岁秋，瓶冰知天寒。",
      "桂枝日已绿，拂雪凌云端。",
      "弱龄接光景，矫翼攀鸿鸾。",
      "投分三十载，荣枯同所欢。",
      "长吁望青云，镊白坐相看。",
      "秋颜入晓镜，壮发凋危冠。",
      "穷与鲍生贾，饥从漂母餐。",
      "时来极天人，道在岂吟叹。",
      "乐毅方适赵，苏秦初说韩。",
      "卷舒固在我，何事空摧残。"
    ]
  },
  {
    "id": "4cf43776293040fcbbde191a940cd07e",
    "title": "书情题蔡舍人雄",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "尝高谢太傅，携妓东山门。",
      "楚舞醉碧云，吴歌断清猿。",
      "暂因苍生起，谈笑安黎元。",
      "余亦爱此人，丹霄冀飞翻。",
      "遭逢圣明主，敢进兴亡言。",
      "白璧竟何辜，青蝇遂成冤。",
      "一朝去京国，十载客梁园。",
      "猛犬吠九关，杀人愤精魂。",
      "皇穹雪冤枉，白日开氛昏。",
      "泰阶得夔龙，桃李满中原。",
      "倒海索明月，凌山采芳荪。",
      "愧无横草功，虚负雨露恩。",
      "迹谢云台阁，心随天马辕。",
      "夫子王佐才，而今复谁论。",
      "层飙振六翮，不日思腾骞。",
      "我纵五湖棹，烟涛恣崩奔。",
      "梦钓子陵湍，英风缅犹存。",
      "彼希客星隐，弱植不足援。",
      "千里一回首，万里一长歌。",
      "黄鹤不复来，清风愁奈何。",
      "舟浮潇湘月，山倒洞庭波。",
      "投汨笑古人，临濠得天和。",
      "闲时田亩中，搔背牧鸡鹅。",
      "别离解相访，应在武陵多。"
    ]
  },
  {
    "id": "4cf43776293040fc4c66f60131e03ead",
    "title": "忆襄阳旧游赠马少府巨",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "昔为大堤客，曾上山公楼。",
      "开窗碧嶂满，拂镜沧江流。",
      "高冠佩雄剑，长揖韩荆州。",
      "此地别夫子，今来思旧游。",
      "朱颜君未老，白发我先秋。",
      "壮志恐蹉跎，功名若云浮。",
      "归心结远梦，落日悬春愁。",
      "空思羊叔子，堕泪岘山头。"
    ]
  },
  {
    "id": "4cf43776293040fcf3cb2819314ad98a",
    "title": "访道安陵遇盖还为余造真箓临别留赠",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "清水见白石，仙人识青童。",
      "安陵盖夫子，十岁与天通。",
      "悬河与微言，谈论安可穷。",
      "能令二千石，抚背惊神聪。",
      "挥毫赠新诗，高价掩山东。",
      "至今平原客，感激慕清风。",
      "学道北海仙，传书蕊珠宫。",
      "丹田了玉阙，白日思云空。",
      "为我草真箓，天人惭妙工。",
      "七元洞豁落，八角辉星虹。",
      "三灾荡璿玑，蛟龙翼微躬。",
      "举手谢天地，虚无齐始终。",
      "黄金满高堂，答荷难克充。",
      "下笑世上士，沈魂北罗酆。",
      "昔日万乘坟，今成一科蓬。",
      "赠言若可重，实此轻华嵩。"
    ]
  },
  {
    "id": "4cf43776293040fc051d3c108ca4ecae",
    "title": "赠崔郎中宗之",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "胡雁拂海翼，翱翔鸣素秋。",
      "惊云辞沙朔，飘荡迷河洲。",
      "有如飞蓬人，去逐万里游。",
      "登高望浮云，仿佛如旧丘。",
      "日从海傍没，水向天边流。",
      "长啸倚孤剑，目极心悠悠。",
      "岁晏归去来，富贵安可求。",
      "仲尼七十说，历聘莫见收。",
      "鲁连逃千金，圭组岂可酬。",
      "时哉苟不会，草木为我俦。",
      "希君同携手，长往南山幽。"
    ]
  },
  {
    "id": "4cf43776293040fce812b50973f4161a",
    "title": "赠崔咨议",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "绿骥本天马，素非伏枥驹。",
      "长嘶向清风，倏忽凌九区。",
      "何言西北至，却走东南隅。",
      "世道有翻覆，前期难豫图。",
      "希君一剪拂，犹可骋中衢。"
    ]
  },
  {
    "id": "4cf43776293040fc444cdf48d9b1f797",
    "title": "赠别从甥高五",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "鱼目高泰山，不如一玙璠。",
      "贤甥即明月，声价动天门。",
      "能成吾宅相，不减魏阳元。",
      "自顾寡筹略，功名安所存。",
      "五木思一掷，如绳系穷猿。",
      "枥中骏马空，堂上醉人喧。",
      "黄金久已罄，为报故交恩。",
      "闻君陇西行，使我惊心魂。",
      "与尔共飘飖，云天各飞翻。",
      "江水流或卷，此心难具论。",
      "贫家羞好客，语拙觉辞繁。",
      "三朝空错莫，对饭却惭冤。",
      "自笑我非夫，生事多契阔。",
      "蓄积万古愤，向谁得开豁。",
      "天地一浮云，此身乃毫末。",
      "忽见无端倪，太虚可包括。",
      "去去何足道，临岐空复愁。",
      "肝胆不楚越，山河亦衾裯。",
      "云龙若相从，明主会见收。",
      "成功解相访，溪水桃花流。"
    ]
  },
  {
    "id": "4cf43776293040fc1c94647a0e8d5688",
    "title": "赠裴司马",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "翡翠黄金缕，绣成歌舞衣。",
      "若无云间月，谁可比光辉。",
      "秀色一如此，多为众女讥。",
      "君恩移昔爱，失宠秋风归。",
      "愁苦不窥邻，泣上流黄机。",
      "天寒素手冷，夜长烛复微。",
      "十日不满匹，鬓蓬乱若丝。",
      "犹是可怜人，容华世中稀。",
      "向君发皓齿，顾我莫相违。"
    ]
  },
  {
    "id": "4cf43776293040fc497a7c86333a0f91",
    "title": "叙旧赠江阳宰陆调",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "泰伯让天下，仲雍扬波涛。",
      "清风荡万古，迹与星辰高。",
      "开吴食东溟，陆氏世英髦。",
      "多君秉古节，岳立冠人曹。",
      "风流少年时，京洛事游遨。",
      "腰间延陵剑，玉带明珠袍。",
      "我昔斗鸡徒，连延五陵豪。",
      "邀遮相组织，呵吓来煎熬。",
      "君开万丛人，鞍马皆辟易。",
      "告急清宪台，脱余北门厄。",
      "间宰江阳邑，剪棘树兰芳。",
      "城门何肃穆，五月飞秋霜。",
      "好鸟集珍木，高才列华堂。",
      "时从府中归，丝管俨成行。",
      "但苦隔远道，无由共衔觞。",
      "江北荷花开，江南杨梅熟。",
      "正好饮酒时，怀贤在心目。",
      "挂席拾海月，乘风下长川。",
      "多沽新丰醁，满载剡溪船。",
      "中途不遇人，直到尔门前。",
      "大笑同一醉，取乐平生年。"
    ]
  },
  {
    "id": "4cf43776293040fccb8d40d7af648dfa",
    "title": "赠从孙义兴宰铭",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "天子思茂宰，天枝得英才。",
      "朗然清秋月，独出映吴台。",
      "落笔生绮绣，操刀振风雷。",
      "蠖屈虽百里，鹏骞望三台。",
      "退食无外事，琴堂向山开。",
      "绿水寂以闲，白云有时来。",
      "河阳富奇藻，彭泽纵名杯。",
      "所恨不见之，犹如仰昭回。",
      "元恶昔滔天，疲人散幽草。",
      "惊川无活鳞，举邑罕遗老。",
      "誓雪会稽耻，将奔宛陵道。",
      "亚相素所重，投刃应桑林。",
      "独坐伤激扬，神融一开襟。",
      "弦歌欣再理，和乐醉人心。",
      "蠹政除害马，倾巢有归禽。",
      "壶浆候君来，聚舞共讴吟。",
      "农人弃蓑笠，蚕女堕缨簪。",
      "欢笑相拜贺，则知惠爱深。",
      "历职吾所闻，称贤尔为最。",
      "化洽一邦上，名驰三江外。",
      "峻节贯云霄，通方堪远大。",
      "能文变风俗，好客留轩盖。",
      "他日一来游，因之严光濑。"
    ]
  },
  {
    "id": "4cf43776293040fc3977ee0804f758b1",
    "title": "草创大还赠柳官迪",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "天地为橐籥，周流行太易。",
      "造化合元符，交媾腾精魄。",
      "自然成妙用，孰知其指的。",
      "罗络四季间，绵微无一隙。",
      "日月更出没，双光岂云只。",
      "姹女乘河车，黄金充辕轭。",
      "执枢相管辖，摧伏伤羽翮。",
      "朱鸟张炎威，白虎守本宅。",
      "相煎成苦老，消铄凝津液。",
      "仿佛明窗尘，死灰同至寂。",
      "捣冶入赤色，十二周律历。",
      "赫然称大还，与道本无隔。",
      "白日可抚弄，清都在咫尺。",
      "北酆落死名，南斗上生籍。",
      "抑予是何者，身在方士格。",
      "才术信纵横，世途自轻掷。",
      "吾求仙弃俗，君晓损胜益。",
      "不向金阙游，思为玉皇客。",
      "鸾车速风电，龙骑无鞭策。",
      "一举上九天，相携同所适。"
    ]
  },
  {
    "id": "4cf43776293040fc1adf61861c943a2c",
    "title": "赠崔司户文昆季",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "双珠出海底，俱是连城珍。",
      "明月两特达，馀辉傍照人。",
      "英声振名都，高价动殊邻。",
      "岂伊箕山故，特以风期亲。",
      "惟昔不自媒，担簦西入秦。",
      "攀龙九天上，忝列岁星臣。",
      "布衣侍丹墀，密勿草丝纶。",
      "才微惠渥重，谗巧生缁磷。",
      "一去已十载，今来复盈旬。",
      "清霜入晓鬓，白露生衣巾。",
      "侧见绿水亭，开门列华茵。",
      "千金散义士，四坐无凡宾。",
      "欲折月中桂，持为寒者薪。",
      "路傍已窃笑，天路将何因。",
      "垂恩傥丘山，报德有微身。"
    ]
  },
  {
    "id": "4cf43776293040fc2c25904e003de674",
    "title": "赠溧阳宋少府陟",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "李斯未相秦，且逐东门兔。",
      "宋玉事襄王，能为高唐赋。",
      "常闻绿水曲，忽此相逢遇。",
      "扫洒青天开，豁然披云雾。",
      "葳甤紫鸾鸟，巢在昆山树。",
      "惊风西北吹，飞落南溟去。",
      "早怀经济策，特受龙颜顾。",
      "白玉栖青蝇，君臣忽行路。",
      "人生感分义，贵欲呈丹素。",
      "何日清中原，相期廓天步。"
    ]
  },
  {
    "id": "4cf43776293040fcd7323359370727d3",
    "title": "戏赠郑溧阳",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "陶令日日醉，不知五柳春。",
      "素琴本无弦，漉酒用葛巾。",
      "清风北窗下，自谓羲皇人。",
      "何时到栗里，一见平生亲。"
    ]
  },
  {
    "id": "4cf43776293040fc0f6b51a2c595432a",
    "title": "赠僧崖公",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "昔在朗陵东，学禅白眉空。",
      "大地了镜彻，回旋寄轮风。",
      "揽彼造化力，持为我神通。",
      "晚谒泰山君，亲见日没云。",
      "中夜卧山月，拂衣逃人群。",
      "授余金仙道，旷劫未始闻。",
      "冥机发天光，独朗谢垢氛。",
      "虚舟不系物，观化游江濆。",
      "江濆遇同声，道崖乃僧英。",
      "说法动海岳，游方化公卿。",
      "手秉玉麈尾，如登白楼亭。",
      "微言注百川，亹亹信可听。",
      "一风鼓群有，万籁各自鸣。",
      "启闭八窗牖，托宿掣电霆。",
      "自言历天台，搏壁蹑翠屏。",
      "凌兢石桥去，恍惚入青冥。",
      "昔往今来归，绝景无不经。",
      "何日更携手，乘杯向蓬瀛。"
    ]
  },
  {
    "id": "4cf43776293040fc2c65712adb9f6864",
    "title": "游溧阳北湖亭望瓦屋山怀古赠同旅",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "朝登北湖亭，遥望瓦屋山。",
      "天清白露下，始觉秋风还。",
      "游子托主人，仰观眉睫间。",
      "目色送飞鸿，邈然不可攀。",
      "长吁相劝勉，何事来吴关。",
      "闻有贞义女，振穷溧水湾。",
      "清光了在眼，白日如披颜。",
      "高坟五六墩，崒兀栖猛虎。",
      "遗迹翳九泉，芳名动千古。",
      "子胥昔乞食，此女倾壶浆。",
      "运开展宿愤，入楚鞭平王。",
      "凛冽天地间，闻名若怀霜。",
      "壮夫或未达，十步九太行。",
      "与君拂衣去，万里同翱翔。"
    ]
  },
  {
    "id": "4cf43776293040fc721c22edb9f7a2c9",
    "title": "醉后赠从甥高镇",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "马上相逢揖马鞭，客中相见客中怜。",
      "欲邀击筑悲歌饮，正值倾家无酒钱。",
      "江东风光不借人，枉杀落花空自春。",
      "黄金逐手快意尽，昨日破产今朝贫。",
      "丈夫何事空啸傲，不如烧却头上巾。",
      "君为进士不得进，我被秋霜生旅鬓。",
      "时清不及英豪人，三尺童儿重廉蔺。",
      "匣中盘剑装䱜鱼，闲在腰间未用渠。",
      "且将换酒与君醉，醉归托宿吴专诸。"
    ]
  },
  {
    "id": "4cf43776293040fc6e913043f4e021a2",
    "title": "崔秋浦柳少府",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "秋浦旧萧索，公庭人吏稀。",
      "因君树桃李，此地忽芳菲。",
      "摇笔望白云，开帘当翠微。",
      "时来引山月，纵酒酣清晖。",
      "而我爱夫子，淹留未忍归。"
    ]
  },
  {
    "id": "4cf43776293040fc61b54f515758ad37",
    "title": "望九华赠青阳韦仲堪",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "昔在九江上，遥望九华峰。",
      "天河挂绿水，秀出九芙蓉。",
      "我欲一挥手，谁人可相从。",
      "君为东道主，于此卧云松。"
    ]
  },
  {
    "id": "4cf43776293040fce3d18588563d5f1a",
    "title": "赠王判官时余归隐居庐山屏风叠",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "昔别黄鹤楼，蹉跎淮海秋。",
      "俱飘零落叶，各散洞庭流。",
      "中年不相见，蹭蹬游吴越。",
      "何处我思君，天台绿萝月。",
      "会稽风月好，却绕剡溪回。",
      "云山海上出，人物镜中来。",
      "一度浙江北，十年醉楚台。",
      "荆门倒屈宋，梁苑倾邹枚。",
      "苦笑我夸诞，知音安在哉。",
      "大盗割鸿沟，如风扫秋叶。",
      "吾非济代人，且隐屏风叠。",
      "中夜天中望，忆君思见君。",
      "明朝拂衣去，永与海鸥群。"
    ]
  },
  {
    "id": "4cf43776293040fcedf95fcf0f90d32a",
    "title": "在水军宴赠幕府诸侍御",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "月化五白龙，翻飞凌九天。",
      "胡沙惊北海，电扫洛阳川。",
      "虏箭雨宫阙，皇舆成播迁。",
      "英王受庙略，秉钺清南边。",
      "云旗卷海雪，金戟罗江烟。",
      "聚散百万人，弛张在一贤。",
      "霜台降群彦，水国奉戎旃。",
      "绣服开宴语，天人借楼船。",
      "如登黄金台，遥谒紫霞仙。",
      "卷身编蓬下，冥机四十年。",
      "宁知草间人，腰下有龙泉。",
      "浮云在一决，誓欲清幽燕。",
      "愿与四座公，静谈金匮篇。",
      "齐心戴朝恩，不惜微躯捐。",
      "所冀旄头灭，功成追鲁连。"
    ]
  },
  {
    "id": "4cf43776293040fce9c2786fd9d7d796",
    "title": "赠武十七谔并序",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "马如一匹练，明日过吴门。",
      "乃是要离客，西来欲报恩。",
      "笑开燕匕首，拂拭竟无言。",
      "狄犬吠清洛，天津成塞垣。",
      "爱子隔东鲁，空悲断肠猿。",
      "林回弃白璧，千里阻同奔。",
      "君为我致之，轻赍涉淮原。",
      "精诚合天道，不愧远游魂。"
    ]
  },
  {
    "id": "4cf43776293040fcba2dcb9a9be42206",
    "title": "赠闾丘宿松",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "阮籍为太守，乘驴上东平。",
      "剖竹十日间，一朝风化清。",
      "偶来拂衣去，谁测主人情。",
      "夫子理宿松，浮云知古城。",
      "扫地物莽然，秋来百草生。",
      "飞鸟还旧巢，迁人返躬耕。",
      "何惭宓子贱，不减陶渊明。",
      "吾知千载后，却掩二贤名。"
    ]
  },
  {
    "id": "4cf43776293040fc85983100223c3dfa",
    "title": "狱中上崔相涣",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "胡马渡洛水，血流征战场。",
      "千门闭秋景，万姓危朝霜。",
      "贤相燮元气，再欣海县康。",
      "台庭有夔龙，列宿粲成行。",
      "羽翼三元圣，发辉两太阳。",
      "应念覆盆下，雪泣拜天光。"
    ]
  },
  {
    "id": "4cf43776293040fccdd65f63e176d71f",
    "title": "流夜郎赠辛判官",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "昔在长安醉花柳，五侯七贵同杯酒。",
      "气岸遥凌豪士前，风流肯落他人后。",
      "夫子红颜我少年，章台走马著金鞭。",
      "文章献纳麒麟殿，歌舞淹留玳瑁筵。",
      "与君自谓长如此，宁知草动风尘起。",
      "函谷忽惊胡马来，秦宫桃李向明开。",
      "我愁远谪夜郎去，何日金鸡放赦回。"
    ]
  },
  {
    "id": "4cf43776293040fc4b1da1d27204620a",
    "title": "赠刘都使",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "东平刘公干，南国秀馀芳。",
      "一鸣即朱绂，五十佩银章。",
      "饮冰事戎幕，衣锦华水乡。",
      "铜官几万人，诤讼清玉堂。",
      "吐言贵珠玉，落笔回风霜。",
      "而我谢明主，衔哀投夜郎。",
      "归家酒债多，门客粲成行。",
      "高谈满四座，一日倾千觞。",
      "所求竟无绪，裘马欲摧藏。",
      "主人若不顾，明发钓沧浪。"
    ]
  },
  {
    "id": "4cf43776293040fc1df3f29c7ad9977d",
    "title": "博平郑太守自庐山千里相寻入江夏北市门见访却之武陵立马赠别",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "大梁贵公子，气盖苍梧云。",
      "若无三千客，谁道信陵君。",
      "救赵复存魏，英威天下闻。",
      "邯郸能屈节，访博从毛薛。",
      "夷门得隐沦，而与侯生亲。",
      "仍要鼓刀者，乃是袖槌人。",
      "好士不尽心，何能保其身。",
      "多君重然诺，意气遥相托。",
      "五马入市门，金鞍照城郭。",
      "都忘虎竹贵，且与荷衣乐。",
      "去去桃花源，何时见归轩。",
      "相思无终极，肠断朗江猿。"
    ]
  },
  {
    "id": "4cf43776293040fcf1340780b354fb9a",
    "title": "江上赠窦长史",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "汉求季布鲁朱家，楚逐伍胥去章华。",
      "万里南迁夜郎国，三年归及长风沙。",
      "闻道青云贵公子，锦帆游戏西江水。",
      "人疑天上坐楼船，水净霞明两重绮。",
      "相约相期何太深，棹歌摇艇月中寻。",
      "不同珠履三千客，别欲论交一片心。"
    ]
  },
  {
    "id": "4cf43776293040fc945fb42e4f0dc0ea",
    "title": "赠王汉阳",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "天落白玉棺，王乔辞叶县。",
      "一去未千年，汉阳复相见。",
      "犹乘飞凫舄，尚识仙人面。",
      "鬓发何青青，童颜皎如练。",
      "吾曾弄海水，清浅嗟三变。",
      "果惬麻姑言，时光速流电。",
      "与君数杯酒，可以穷欢宴。",
      "白云归去来，何事坐交战。"
    ]
  },
  {
    "id": "4cf43776293040fc0c93faa19fbad970",
    "title": "赠汉阳辅录事二首其二",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "鹦鹉洲横汉阳渡，水引寒烟没江树。",
      "南浦登楼不见君，君今罢官在何处？",
      "汉口双鱼白锦鳞，令传尺素报情人。",
      "其中字数无多少，只是相思秋复春。"
    ]
  },
  {
    "id": "4cf43776293040fce4da3283ba748bde",
    "title": "江夏赠韦南陵冰",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "胡骄马惊沙尘起，胡雏饮马天津水。君为张掖近酒泉，我窜三巴九千里。",
      "天地再新法令宽，夜郎迁客带霜寒。西忆故人不可见，东风吹梦到长安。",
      "宁期此地忽相遇，惊喜茫如堕烟雾。玉箫金管喧四筵，苦心不得申长句。",
      "昨日绣衣倾绿尊，病如桃李竟何言。昔骑天子大宛马，今乘款段诸侯门。",
      "赖遇南平豁方寸，复兼夫子持清论。有似山开万里云，四望青天解人闷。",
      "人闷还心闷，苦辛长苦辛。愁来饮酒二千石，寒灰重暖生阳春。",
      "山公醉后能骑马，别是风流贤主人。头陀云月多僧气，山水何曾称人意。",
      "不然鸣笳按鼓戏沧流，呼取江南女儿歌棹讴。",
      "我且为君槌碎黄鹤楼，君亦为吾倒却鹦鹉洲。赤壁争雄如梦里，且须歌舞宽离忧。"
    ]
  },
  {
    "id": "4cf43776293040fc1b9691ea41d62eac",
    "title": "赠卢司户",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "秋色无远近，出门尽寒山。",
      "白云遥相识，待我苍梧间。",
      "借问卢耽鹤，西飞几岁还。"
    ]
  },
  {
    "id": "4cf43776293040fc9e5d08bdaf6997cb",
    "title": "赠从弟南平太守之遥二首",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "少年不得意，落魄无安居。愿随任公子，欲钓吞舟鱼。",
      "常时饮酒逐风景，壮心遂与功名疏。兰生谷底人不锄，云在高山空卷舒。",
      "汉家天子驰驷马，赤军蜀道迎相如。天门九重谒圣人，龙颜一解四海春。",
      "彤庭左右呼万岁，拜贺明主收沈沦。翰林秉笔回英眄，麟阁峥嵘谁可见。",
      "承恩初入银台门，著书独在金銮殿。龙钩雕镫白玉鞍，象床绮席黄金盘。",
      "当时笑我微贱者，却来请谒为交欢。一朝谢病游江海，畴昔相知几人在。",
      "前门长揖后门关，今日结交明日改。爱君山岳心不移，随君云雾迷所为。",
      "梦得池塘生春草，使我长价登楼诗。别后遥传临海作，可见羊何共和之。"
    ]
  },
  {
    "id": "4cf43776293040fc9e5d08bdec7e03a2",
    "title": "赠从弟南平太守之遥二首",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "东平与南平，今古两步兵。",
      "素心爱美酒，不是顾专城。",
      "谪官桃源去，寻花几处行。",
      "秦人如旧识，出户笑相迎。"
    ]
  },
  {
    "id": "4cf43776293040fc9d33a87e884803b0",
    "title": "赠潘侍御论钱少阳",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "绣衣柱史何昂藏，铁冠白笔横秋霜。",
      "三军论事多引纳，阶前虎士罗干将。",
      "虽无二十五老者，且有一翁钱少阳。",
      "眉如松雪齐四皓，调笑可以安储皇。",
      "君能礼此最下士，九州拭目瞻清光。"
    ]
  },
  {
    "id": "4cf43776293040fc8a09c8705ff39742",
    "title": "流夜郎半道承恩放还兼欣克复之美书怀示息秀才",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "黄口为人罗，白龙乃鱼服。",
      "得罪岂怨天，以愚陷网目。",
      "鲸鲵未剪灭，豺狼屡翻覆。",
      "悲作楚地囚，何日秦庭哭。",
      "遭逢二明主，前后两迁逐。",
      "去国愁夜郎，投身窜荒谷。",
      "半道雪屯蒙，旷如鸟出笼。",
      "遥欣克复美，光武安可同。",
      "天子巡剑阁，储皇守扶风。",
      "扬袂正北辰，开襟揽群雄。",
      "胡兵出月窟，雷破关之东。",
      "左扫因右拂，旋收洛阳宫。",
      "回舆入咸京，席卷六合通。",
      "叱咤开帝业，手成天地功。",
      "大驾还长安，两日忽再中。",
      "一朝让宝位，剑玺传无穷。",
      "愧无秋豪力，谁念矍铄翁。",
      "弋者何所慕，高飞仰冥鸿。",
      "弃剑学丹砂，临炉双玉童。",
      "寄言息夫子，岁晚陟方蓬。"
    ]
  },
  {
    "id": "4cf43776293040fce3498d4e17ea4c45",
    "title": "赠张相镐二首",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "神器难窃弄，天狼窥紫宸。",
      "六龙迁白日，四海暗胡尘。",
      "昊穹降元宰，君子方经纶。",
      "澹然养浩气，歘起持大钧。",
      "秀骨象山岳，英谋合鬼神。",
      "佐汉解鸿门，生唐为后身。",
      "拥旄秉金钺，伐鼓乘朱轮。",
      "虎将如雷霆，总戎向东巡。",
      "诸侯拜马首，猛士骑鲸鳞。",
      "泽被鱼鸟悦，令行草木春。",
      "圣智不失时，建功及良辰。",
      "丑虏安足纪，可贻帼与巾。",
      "倒泻溟海珠，尽为入幕珍。",
      "冯异献赤伏，邓生倏来臻。",
      "庶同昆阳举，再睹汉仪新。",
      "昔为管将鲍，中奔吴隔秦。",
      "一生欲报主，百代思荣亲。",
      "其事竟不就，哀哉难重陈。",
      "卧病宿松山，苍茫空四邻。",
      "风云激壮志，枯槁惊常伦。",
      "闻君自天来，目张气益振。",
      "亚夫得剧孟，敌国空无人。",
      "扪虱对桓公，愿得论悲辛。",
      "大块方噫气，何辞鼓青蘋。",
      "斯言傥不合，归老汉江滨。"
    ]
  },
  {
    "id": "4cf43776293040fce3498d4ed71ec98c",
    "title": "赠张相镐二首",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "本家陇西人，先为汉边将。",
      "功略盖天地，名飞青云上。",
      "苦战竟不侯，富年颇惆怅。",
      "世传崆峒勇，气激金风壮。",
      "英烈遗厥孙，百代神犹王。",
      "十五观奇书，作赋凌相如。",
      "龙颜惠殊宠，麟阁凭天居。",
      "晚途未云已，蹭蹬遭谗毁。",
      "想像晋末时，崩腾胡尘起。",
      "衣冠陷锋镝，戎虏盈朝市。",
      "石勒窥神州，刘聪劫天子。",
      "抚剑夜吟啸，雄心日千里。",
      "誓欲斩鲸鲵，澄清洛阳水。",
      "六合洒霖雨，万物无雕枯。",
      "我挥一杯水，自笑何区区。",
      "因人耻成事，贵欲决良图。",
      "灭虏不言功，飘然陟蓬壶。",
      "惟有安期舄，留之沧海隅。"
    ]
  },
  {
    "id": "4cf43776293040fcf4253962dde28a00",
    "title": "宿清溪主人",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "夜到清溪宿，主人碧岩里。",
      "檐楹挂星斗，枕席响风水。",
      "月落西山时，啾啾夜猿起。"
    ]
  },
  {
    "id": "4cf43776293040fcfc3b1c2bd8a4b7c2",
    "title": "系寻阳上崔相涣三首其二",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "毛遂不堕井，曾参宁杀人。",
      "虚言误公子，投杼惑慈亲。",
      "白璧双明月，方知一玉真。"
    ]
  },
  {
    "id": "4cf43776293040fcfc3b1c2bf6382132",
    "title": "系寻阳上崔相涣三首其二",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "虚传一片雨，枉作阳台神。纵为梦里相随去，不是襄王倾国人。"
    ]
  },
  {
    "id": "4cf43776293040fc0320e79930c5340f",
    "title": "赠别舍人弟台卿之江南",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "去国客行远，还山秋梦长。",
      "梧桐落金井，一叶飞银床。",
      "觉罢揽明镜，鬓毛飒已霜。",
      "良图委蔓草，古貌成枯桑。",
      "欲道心下事，时人疑夜光。",
      "因为洞庭叶，飘落之潇湘。",
      "令弟经济士，谪居我何伤。",
      "潜虬隐尺水，著论谈兴亡。",
      "客遇王子乔，口传不死方。",
      "入洞过天地，登真朝玉皇。",
      "吾将抚尔背，挥手遂翱翔。"
    ]
  },
  {
    "id": "4cf43776293040fc8b39721af7310a01",
    "title": "醉后赠王历阳",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "书秃千兔毫，诗裁两牛腰。",
      "笔踪起龙虎，舞袖拂云霄。",
      "双歌二胡姬，更奏远清朝。",
      "举酒挑朔雪，从君不相饶。"
    ]
  },
  {
    "id": "4cf43776293040fce72bae7a68de62d2",
    "title": "赠历阳褚司马",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "北堂千万寿，侍奉有光辉。",
      "先同稚子舞，更着老莱衣。",
      "因为小儿啼，醉倒月下归。",
      "人闻无此乐，此乐世中稀。"
    ]
  },
  {
    "id": "4cf43776293040fcbf270d2c0d6729c7",
    "title": "对雪醉后赠王历阳",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "有身莫犯飞龙鳞，有手莫辫猛虎须。",
      "君看昔日汝南市，白头仙人隐玉壶。",
      "子猷闻风动窗竹，相邀共醉杯中绿。",
      "历阳何异山阴时，白雪飞花乱人目。",
      "君家有酒我何愁，客多乐酣秉烛游。",
      "谢尚自能鸲鹆舞，相如免脱鹔鹴裘。",
      "清晨鼓棹过江去，千里相思明月楼。"
    ]
  },
  {
    "id": "4cf43776293040fc05f99f3b7002e060",
    "title": "赠宣城宇文太守兼呈崔侍御",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "白若白鹭鲜，清如清唳蝉。",
      "受气有本性，不为外物迁。",
      "饮水箕山上，食雪首阳颠。",
      "回车避朝歌，掩口去盗泉。",
      "岧峣广成子，倜傥鲁仲连。",
      "卓绝二公外，丹心无间然。",
      "昔攀六龙飞，今作百鍊铅。",
      "怀恩欲报主，投佩向北燕。",
      "弯弓绿弦开，满月不惮坚。",
      "闲骑骏马猎，一射两虎穿。",
      "回旋若流光，转背落双鸢。",
      "胡虏三叹息，兼知五兵权。",
      "鎗鎗突云将，却掩我之妍。",
      "多逢剿绝儿，先著祖生鞭。",
      "据鞍空矍铄，壮志竟谁宣。",
      "蹉跎复来归，忧恨坐相煎。",
      "无风难破浪，失计长江边。",
      "危苦惜颓光，金波忽三圆。",
      "时游敬亭上，闲听松风眠。",
      "或弄宛溪月，虚舟信洄沿。",
      "颜公二十万，尽付酒家钱。",
      "兴发每取之，聊向醉中仙。",
      "过此无一事，静谈秋水篇。",
      "君从九卿来，水国有丰年。",
      "鱼盐满市井，布帛如云烟。",
      "下马不作威，冰壶照清川。",
      "霜眉邑中叟，皆美太守贤。",
      "时时慰风俗，往往出东田。",
      "竹马数小儿，拜迎白鹿前。",
      "含笑问使君，日晚可回旋。",
      "遂归池上酌，掩抑清风弦。",
      "曾标横浮云，下抚谢朓肩。",
      "楼高碧海出，树古青萝悬。",
      "光禄紫霞杯，伊昔忝相传。",
      "良图扫沙漠，别梦绕旌旃。",
      "富贵日成疏，愿言杳无缘。",
      "登龙有直道，倚玉阻芳筵。",
      "敢献绕朝策，思同郭泰船。",
      "何言一水浅，似隔九重天。",
      "崔生何傲岸，纵酒复谈玄。",
      "身为名公子，英才苦迍邅。",
      "鸣凤托高梧，凌风何翩翩。",
      "安知慕群客，弹剑拂秋莲。"
    ]
  },
  {
    "id": "4cf43776293040fc34910f20ea31e666",
    "title": "赠宣城赵太守悦",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "赵得宝符盛，山河功业存。",
      "三千堂上客，出入拥平原。",
      "六国扬清风，英声何喧喧。",
      "大贤茂远业，虎竹光南藩。",
      "错落千丈松，虬龙盘古根。",
      "枝下无俗草，所植唯兰荪。",
      "忆在南阳时，始承国士恩。",
      "公为柱下史，脱绣归田园。",
      "伊昔簪白笔，幽都逐游魂。",
      "持斧冠三军，霜清天北门。",
      "差池宰两邑，鹗立重飞翻。",
      "焚香入兰台，起草多芳言。",
      "夔龙一顾重，矫翼凌翔鹓。",
      "赤县扬雷声，彊项闻至尊。",
      "惊飙颓秀木，迹屈道弥敦。",
      "出牧历三郡，所居猛兽奔。",
      "迁人同卫鹤，谬上懿公轩。",
      "自笑东郭履，侧惭狐白温。",
      "闲吟步竹石，精义忘朝昏。",
      "憔悴成丑士，风云何足论。",
      "猕猴骑土牛，羸马夹双辕。",
      "愿借羲皇景，为人照覆盆。",
      "溟海不振荡，何由纵鹏鲲。",
      "所期玄津白，倜傥假腾骞。"
    ]
  },
  {
    "id": "4cf43776293040fc78bebc4c0e8dcaeb",
    "title": "赠从弟宣州长史昭",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "淮南望江南，千里碧山对。",
      "我行倦过之，半落青天外。",
      "宗英佐雄郡，水陆相控带。",
      "长川豁中流，千里泻吴会。",
      "君心亦如此，包纳无小大。",
      "摇笔起风霜，推诚结仁爱。",
      "讼庭垂桃李，宾馆罗轩盖。",
      "何意苍梧云，飘然忽相会。",
      "才将圣不偶，命与时俱背。",
      "独立山海间，空老圣明代。",
      "知音不易得，抚剑增感慨。",
      "当结九万期，中途莫先退。"
    ]
  },
  {
    "id": "4cf43776293040fc1e6b302a2ff881d5",
    "title": "于五松山赠南陵常赞府",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "为草当作兰，为木当作松。",
      "兰秋香风远，松寒不改容。",
      "松兰相因依，萧艾徒丰茸。",
      "鸡与鸡并食，鸾与鸾同枝。",
      "拣珠去沙砾，但有珠相随。",
      "远客投名贤，真堪写怀抱。",
      "若惜方寸心，待谁可倾倒。",
      "虞卿弃赵相，便与魏齐行。",
      "海上五百人，同日死田横。",
      "当时不好贤，岂传千古名。",
      "愿君同心人，于我少留情。",
      "寂寂还寂寂，出门迷所适。",
      "长铗归来乎，秋风思归客。"
    ]
  },
  {
    "id": "4cf43776293040fc590fc2bfaabe2b7b",
    "title": "自梁园至敬亭山见会公谈陵阳山水兼期同游因有此赠",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "我随秋风来，瑶草恐衰歇。",
      "中途寡名山，安得弄云月。",
      "渡江如昨日，黄叶向人飞。",
      "敬亭惬素尚，弭棹流清辉。",
      "冰谷明且秀，陵峦抱江城。",
      "粲粲吴与史，衣冠耀天京。",
      "水国饶英奇，潜光卧幽草。",
      "会公真名僧，所在即为宝。",
      "开堂振白拂，高论横青云。",
      "雪山扫粉壁，墨客多新文。",
      "为余话幽栖，且述陵阳美。",
      "天开白龙潭，月映清秋水。",
      "黄山望石柱，突兀谁开张。",
      "黄鹤久不来，子安在苍茫。",
      "东南焉可穷，山鸟飞绝处。",
      "稠叠千万峰，相连入云去。",
      "闻此期振策，归来空闭关。",
      "相思如明月，可望不可攀。",
      "何当移白足，早晚凌苍山。",
      "且寄一书札，令予解愁颜。"
    ]
  },
  {
    "id": "4cf43776293040fc326f5d1f5652b4e3",
    "title": "赠友人三首",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "袖中赵匕首，买自徐夫人。",
      "玉匣闭霜雪，经燕复历秦。",
      "其事竟不捷，沦落归沙尘。",
      "持此愿投赠，与君同急难。",
      "荆卿一去后，壮士多摧残。",
      "长号易水上，为我扬波澜。",
      "凿井当及泉，张帆当济川。",
      "廉夫唯重义，骏马不劳鞭。",
      "人生贵相知，何必金与钱。"
    ]
  },
  {
    "id": "4cf43776293040fc326f5d1f68b5340e",
    "title": "赠友人三首",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "慢世薄功业，非无胸中画。",
      "谑浪万古贤，以为儿童剧。",
      "立产如广费，匡君怀长策。",
      "但苦山北寒，谁知道南宅。",
      "岁酒上逐风，霜鬓两边白。",
      "蜀主思孔明，晋家望安石。",
      "时人列五鼎，谈笑期一掷。",
      "虎伏被胡尘，渔歌游海滨。",
      "弊裘耻妻嫂，长剑托交亲。",
      "夫子秉家义，群公难与邻。",
      "莫持西江水，空许东溟臣。",
      "他日青云去，黄金报主人。"
    ]
  },
  {
    "id": "4cf43776293040fc6c6da57adf1041b4",
    "title": "陈情赠友人",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "延陵有宝剑，价重千黄金。",
      "观风历上国，暗许故人深。",
      "归来挂坟松，万古知其心。",
      "懦夫感达节，壮士激青衿。",
      "鲍生荐夷吾，一举置齐相。",
      "斯人无良朋，岂有青云望。",
      "临财不苟取，推分固词让。",
      "后世称其贤，英风邈难尚。",
      "论交但若此，友道孰云丧。",
      "多君骋逸藻，掩映当时人。",
      "舒文振颓波，秉德冠彝伦。",
      "卜居乃此地，共井为比邻。",
      "清琴弄云月，美酒娱冬春。",
      "薄德中见捐，忽之如遗尘。",
      "英豪未豹变，自古多艰辛。",
      "他人纵以疏，君意宜独亲。",
      "奈何成离居，相去复几许。",
      "飘风吹云霓，蔽目不得语。",
      "投珠冀相报，按剑恐相距。",
      "所思采芳兰，欲赠隔荆渚。",
      "沈忧心若醉，积恨泪如雨。",
      "愿假东壁辉，馀光照贫女。"
    ]
  },
  {
    "id": "4cf43776293040fc9f4088c805d82a51",
    "title": "赠从弟冽",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "楚人不识凤，重价求山鸡。",
      "献主昔云是，今来方觉迷。",
      "自居漆园北，久别咸阳西。",
      "风飘落日去，节变流莺啼。",
      "桃李寒未开，幽关岂来蹊。",
      "逢君发花萼，若与青云齐。",
      "及此桑叶绿，春蚕起中闺。",
      "日出布谷鸣，田家拥锄犁。",
      "顾余乏尺土，东作谁相携。",
      "傅说降霖雨，公输造云梯。",
      "羌戎事未息，君子悲涂泥。",
      "报国有长策，成功羞执圭。",
      "无由谒明主，杖策还蓬藜。",
      "他年尔相访，知我在磻溪。"
    ]
  },
  {
    "id": "4cf43776293040fc1114ef26358c650a",
    "title": "赠闾丘处士",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "贤人有素业，乃在沙塘陂。",
      "竹影扫秋月，荷衣落古池。",
      "闲读山海经，散帙卧遥帷。",
      "且耽田家乐，遂旷林中期。",
      "野酌劝芳酒，园蔬烹露葵。",
      "如能树桃李，为我结茅茨。"
    ]
  },
  {
    "id": "4cf43776293040fc86310c4f3d2983b3",
    "title": "赠宣州灵源寺仲浚公",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "敬亭白云气，秀色连苍梧。",
      "下映双溪水，如天落镜湖。",
      "此中积龙象，独许浚公殊。",
      "风韵逸江左，文章动海隅。",
      "观心同水月，解领得明珠。",
      "今日逢支遁，高谈出有无。"
    ]
  },
  {
    "id": "4cf43776293040fc73dab4bcf48114d3",
    "title": "赠僧朝美",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "水客凌洪波，长鲸涌溟海。",
      "百川随龙舟，嘘吸竟安在。",
      "中有不死者，探得明月珠。",
      "高价倾宇宙，馀辉照江湖。",
      "苞卷金缕褐，萧然若空无。",
      "谁人识此宝，窃笑有狂夫。",
      "了心何言说，各勉黄金躯。"
    ]
  },
  {
    "id": "4cf43776293040fc2f4d987f61a56a26",
    "title": "赠僧行融",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "梁有汤惠休，常从鲍照游。",
      "峨眉史怀一，独映陈公出。",
      "卓绝二道人，结交凤与麟。",
      "行融亦俊发，吾知有英骨。",
      "海若不隐珠，骊龙吐明月。",
      "大海乘虚舟，随波任安流。",
      "赋诗旃檀阁，纵酒鹦鹉洲。",
      "待我适东越，相携上白楼。"
    ]
  },
  {
    "id": "4cf43776293040fcebd4bc0db5774fe0",
    "title": "登敬亭山南望怀古赠窦主簿",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "敬亭一回首，目尽天南端。",
      "仙者五六人，常闻此游盘。",
      "溪流琴高水，石耸麻姑坛。",
      "白龙降陵阳，黄鹤呼子安。",
      "羽化骑日月，云行翼鸳鸾。",
      "下视宇宙间，四溟皆波澜。",
      "汰绝目下事，从之复何难。",
      "百岁落半途，前期浩漫漫。",
      "彊食不成味，清晨起长叹。",
      "愿随子明去，鍊火烧金丹。"
    ]
  },
  {
    "id": "4cf43776293040fcb54c1336b49d6485",
    "title": "经乱后将避地剡中留赠崔宣城",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "双鹅飞洛阳，五马渡江徼。",
      "何意上东门，胡雏更长啸。",
      "中原走豺虎，烈火焚宗庙。",
      "太白昼经天，颓阳掩馀照。",
      "王城皆荡覆，世路成奔峭。",
      "四海望长安，颦眉寡西笑。",
      "苍生疑落叶，白骨空相吊。",
      "连兵似雪山，破敌谁能料。",
      "我垂北溟翼，且学南山豹。",
      "崔子贤主人，欢娱每相召。",
      "胡床紫玉笛，却坐青云叫。",
      "杨花满州城，置酒同临眺。",
      "忽思剡溪去，水石远清妙。",
      "雪尽天地明，风开湖山貌。",
      "闷为洛生咏，醉发吴越调。",
      "赤霞动金光，日足森海峤。",
      "独散万古意，闲垂一溪钓。",
      "猿近天上啼，人移月边棹。",
      "无以墨绶苦，来求丹砂要。",
      "华发长折腰，将贻陶公诮。"
    ]
  },
  {
    "id": "4cf43776293040fcd4b1e41afe1a9b75",
    "title": "献从叔当涂宰阳冰",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "金镜霾六国，亡新乱天经。",
      "焉知高光起，自有羽翼生。",
      "萧曹安𡸣屼，耿贾摧欃枪。",
      "吾家有季父，杰出圣代英。",
      "虽无三台位，不借四豪名。",
      "激昂风云气，终协龙虎精。",
      "弱冠燕赵来，贤彦多逢迎。",
      "鲁连善谈笑，季布折公卿。",
      "遥知礼数绝，常恐不合并。",
      "惕想结宵梦，素心久已冥。",
      "顾惭青云器，谬奉玉樽倾。",
      "山阳五百年，绿竹忽再荣。",
      "高歌振林木，大笑喧雷霆。",
      "落笔洒篆文，崩云使人惊。",
      "吐辞又炳焕，五色罗华星。",
      "秀句满江国，高才掞天庭。",
      "宰邑艰难时，浮云空古城。",
      "居人若薙草，扫地无纤茎。",
      "惠泽及飞走，农夫尽归耕。",
      "广汉水万里，长流玉琴声。",
      "雅颂播吴越，还如泰阶平。",
      "小子别金陵，来时白下亭。",
      "群凤怜客鸟，差池相哀鸣。",
      "各拔五色毛，意重泰山轻。",
      "赠微所费广，斗水浇长鲸。",
      "弹剑歌苦寒，严风起前楹。",
      "月衔天门晓，霜落牛渚清。",
      "长叹即归路，临川空屏营。"
    ]
  },
  {
    "id": "4cf43776293040fce7db12d76dc1ea09",
    "title": "书怀赠南陵常赞府",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "岁星入汉年，方朔见明主。",
      "调笑当时人，中天谢云雨。",
      "一去麒麟阁，遂将朝市乖。",
      "故交不过门，秋草日上阶。",
      "当时何特达，独与我心谐。",
      "置酒凌歊台，欢娱未曾歇。",
      "歌动白纻山，舞回天门月。",
      "问我心中事，为君前致辞。",
      "君看我才能，何似鲁仲尼。",
      "大圣犹不遇，小儒安足悲。",
      "云南五月中，频丧渡泸师。",
      "毒草杀汉马，张兵夺云旗。",
      "至今西二河，流血拥僵尸。",
      "将无七擒略，鲁女惜园葵。",
      "咸阳天下枢，累岁人不足。",
      "虽有数斗玉，不如一盘粟。",
      "赖得契宰衡，持钓慰风俗。",
      "自顾无所用，辞家方来归。",
      "霜惊壮士发，泪满逐臣衣。",
      "以此不安席，蹉跎身世违。",
      "终当灭卫谤，不受鲁人讥。"
    ]
  },
  {
    "id": "4cf43776293040fc487674f1352b009f",
    "title": "淮南卧病书怀寄蜀中赵徵君蕤",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "吴会一浮云，飘如远行客。",
      "功业莫从就，岁光屡奔迫。",
      "良图俄弃损，衰疾乃绵剧。",
      "古琴藏虚匣，长剑挂空壁。",
      "楚冠怀钟仪，越吟比庄舄。",
      "国门遥天外，乡路远山隔。",
      "朝忆相如台，夜梦子云宅。",
      "旅情初结缉，秋气方寂历。",
      "风入松下清，露出草间白。",
      "故人不可见，幽梦谁与适。",
      "寄书西飞鸿，赠尔慰离析。"
    ]
  },
  {
    "id": "4cf43776293040fc17039dc861e59d1f",
    "title": "寄弄月溪吴山人",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "尝闻庞德公，家住洞湖水。",
      "终身栖鹿门，不入襄阳市。",
      "夫君弄明月，灭景清淮里。",
      "高踪邈难追，可与古人比。",
      "清扬杳莫睹，白云空望美。",
      "待我辞人间，携手访松子。"
    ]
  },
  {
    "id": "4cf43776293040fc79e3c2c724167c6b",
    "title": "秋山寄卫尉张卿及王徵君",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "何以折相赠，白花青桂枝。",
      "月华若夜雪，见此令人思。",
      "虽然剡溪兴，不异山阴时。",
      "明发怀二子，空吟招隐诗。"
    ]
  },
  {
    "id": "4cf43776293040fc566d0492358917f4",
    "title": "望终南山寄紫阁隐者",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "出门见南山，引领意无限。",
      "秀色难为名，苍翠日在眼。",
      "有时白云起，天际自舒卷。",
      "心中与之然，托兴每不浅。",
      "何当造幽人，灭迹栖绝巘。"
    ]
  },
  {
    "id": "4cf43776293040fcef3e5d33b8a0212d",
    "title": "秋夜宿龙门香山寺奉寄王方城十七丈奉国莹上人从弟幼成令问",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "朝发汝海东，暮栖龙门中。",
      "水寒夕波急，木落秋山空。",
      "望极九霄迥，赏幽万壑通。",
      "目皓沙上月，心清松下风。",
      "玉斗横网户，银河耿花宫。",
      "兴在趣方逸，欢馀情未终。",
      "凤驾忆王子，虎溪怀远公。",
      "桂枝坐萧瑟，棣华不复同。",
      "流恨寄伊水，盈盈焉可穷。"
    ]
  },
  {
    "id": "4cf43776293040fcb2971041872763b6",
    "title": "春日独坐寄郑明府",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "燕麦青青游子悲，河堤弱柳郁金枝。",
      "长条一拂春风去，尽日飘扬无定时。",
      "我在河南别离久，那堪坐此对窗牖。",
      "情人道来竟不来，何人共醉新丰酒。"
    ]
  },
  {
    "id": "4cf43776293040fcd2b1bb893d6e141e",
    "title": "闻丹丘子于城北营石门幽居中有高凤遗迹仆离群远怀亦有栖遁之志因叙旧以寄之",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "春华沧江月，秋色碧海云。",
      "离居盈寒暑，对此长思君。",
      "思君楚水南，望君淮山北。",
      "梦魂虽飞来，会面不可得。",
      "畴昔在嵩阳，同衾卧羲皇。",
      "绿萝笑簪绂，丹壑贱岩廊。",
      "晚途各分析，乘兴任所适。",
      "仆在雁门关，君为峨眉客。",
      "心悬万里外，影滞两乡隔。",
      "长剑复归来，相逢洛阳陌。",
      "陌上何喧喧，都令心意烦。",
      "迷津觉路失，托势随风翻。",
      "以兹谢朝列，长啸归故园。",
      "故园恣闲逸，求古散缥帙。",
      "久欲入名山，婚娶殊未毕。",
      "人生信多故，世事岂惟一。",
      "念此忧如焚，怅然若有失。",
      "闻君卧石门，宿昔契弥敦。",
      "方从桂树隐，不羡桃花源。",
      "高风起遐旷，幽人迹复存。",
      "松风清瑶瑟，溪月湛芳樽。",
      "安居偶佳赏，丹心期此论。"
    ]
  },
  {
    "id": "4cf43776293040fc11e7c75780b483c7",
    "title": "淮阴书怀寄王宗成",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "沙墩至梁苑，二十五长亭。",
      "大舶夹双橹，中流鹅鹳鸣。",
      "云天扫空碧，川岳涵馀清。",
      "飞凫从西来，适与佳兴并。",
      "眷言王乔舄，婉娈故人情。",
      "复此亲懿会，而增交道荣。",
      "沿洄且不定，飘忽怅徂征。",
      "暝投淮阴宿，欣得漂母迎。",
      "斗酒烹黄鸡，一餐感素诚。",
      "予为楚壮士，不是鲁诸生。",
      "有德必报之，千金耻为轻。",
      "缅书羁孤意，远寄棹歌声。"
    ]
  },
  {
    "id": "4cf43776293040fce77438efb3224c45",
    "title": "寄王屋山人孟大融",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "我昔东海上，劳山餐紫霞。亲见安期公，食枣大如瓜。",
      "中年谒汉主，不惬还归家。朱颜谢春辉，白发见生涯。",
      "所期就金液，飞步登云车。愿随夫子天坛上，闲与仙人扫落花。"
    ]
  },
  {
    "id": "4cf43776293040fcffa474d0fc693092",
    "title": "忆旧游寄谯郡元参军",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "忆昔洛阳董糟丘，为余天津桥南造酒楼。",
      "黄金白璧买歌笑，一醉累月轻王侯。",
      "海内贤豪青云客，就中与君心莫逆。",
      "迥山转海不作难，倾情倒意无所惜。",
      "我向淮南攀桂枝，君留洛北愁梦思。",
      "不忍别，还相随，相随迢迢访仙城。",
      "三十六曲水回萦，一溪初入千花明。",
      "万壑度尽松风声，银鞍金络倒平地，汉东太守来相迎。",
      "紫阳之真人，邀我吹玉笙。",
      "餐霞楼上动仙乐，嘈然宛似鸾凤鸣。",
      "袖长管催欲轻举，汉中太守醉起舞。",
      "手持锦袍覆我身，我醉横眠枕其股。",
      "当筵意气凌九霄，星离雨散不终朝，分飞楚关山水遥。",
      "余既还山寻故巢，君亦归家渡渭桥。",
      "君家严君勇貔虎，作尹并州遏戎虏。",
      "五月相呼度太行，摧轮不道羊肠苦。",
      "行来北凉岁月深，感君贵义轻黄金。",
      "琼杯绮食青玉案，使我醉饱无归心。",
      "时时出向城西曲，晋祠流水如碧玉。",
      "浮舟弄水箫鼓鸣，微波龙鳞莎草绿。",
      "兴来携妓恣经过，其若杨花似雪何。",
      "红妆欲醉宜斜日，百尺清潭写翠娥。",
      "翠娥婵娟初月辉，美人更唱舞罗衣。",
      "清风吹歌人空去，歌曲自绕行云飞。",
      "此时行乐难再遇，西游因献长杨赋。",
      "北阙青云不可期，东山白首还归去。",
      "渭桥南头一遇君，酂台之北又离群。",
      "问余别恨知多少，落花春暮争纷纷。",
      "言亦不可尽，情亦不可极。",
      "呼儿长跪缄此辞，寄君千里遥相忆。"
    ]
  },
  {
    "id": "4cf43776293040fcdd86da5a3f3a0712",
    "title": "月夜江行寄崔员外宗之",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "飘飘江风起，萧飒海树秋。",
      "登舻美清夜，挂席移轻舟。",
      "月随碧山转，水合青天流。",
      "杳如星河上，但觉云林幽。",
      "归路方浩浩，徂川去悠悠。",
      "徒悲蕙草歇，复听菱歌愁。",
      "岸曲迷后浦，沙明瞰前洲。",
      "怀君不可见，望远增离忧。"
    ]
  },
  {
    "id": "4cf43776293040fcac4003b2093c0bf3",
    "title": "新林浦阻风寄友人",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "潮水定可信，天风难与期。",
      "清晨西北转，薄暮东南吹。",
      "以此难挂席，佳期益相思。",
      "海月破圆影，菰蒋生绿池。",
      "昨日北湖梅，开花已满枝。",
      "今朝东门柳，夹道垂青丝。",
      "岁物忽如此，我来定几时。",
      "纷纷江上雪，草草客中悲。",
      "明发新林浦，空吟谢朓诗。"
    ]
  },
  {
    "id": "4cf43776293040fce0ac6e4e7d746890",
    "title": "寄韦南陵冰余江上乘兴访之遇寻颜尚书笑有此赠",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "南船正东风，北船来自缓。江上相逢借问君，语笑未了风吹断。",
      "闻君携伎访情人，应为尚书不顾身。堂上三千珠履客，瓮中百斛金陵春。",
      "恨我阻此乐，淹留楚江滨。月色醉远客，山花开欲然。",
      "春风狂杀人，一日剧三年。乘兴嫌太迟，焚却子猷船。",
      "梦见五柳枝，已堪挂马鞭。何日到彭泽，长歌陶令前。"
    ]
  },
  {
    "id": "4cf43776293040fc197080edc2ceced9",
    "title": "北山独酌寄韦六",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "巢父将许由，未闻买山隐。",
      "道存迹自高，何惮去人近。",
      "纷吾下兹岭，地闲喧亦泯。",
      "门横群岫开，水凿众泉引。",
      "屏高而在云，窦深莫能准。",
      "川光昼昏凝，林气夕凄紧。",
      "于焉摘朱果，兼得养玄牝。",
      "坐月观宝书，拂霜弄瑶轸。",
      "倾壶事幽酌，顾影还独尽。",
      "念君风尘游，傲尔令自哂。"
    ]
  },
  {
    "id": "4cf43776293040fce5fe0bb1ddb4a2b6",
    "title": "独酌清溪江石上寄权昭夷",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "我携一樽酒，独上江祖石。",
      "自从天地开，更长几千尺。",
      "举杯向天笑，天回日西照。",
      "永愿坐此石，长垂严陵钓。",
      "寄谢山中人，可与尔同调。"
    ]
  },
  {
    "id": "4cf43776293040fc9a448d716a8851ff",
    "title": "禅房怀友人岑伦",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "婵娟罗浮月，摇艳桂水云。",
      "美人竟独往，而我安得群。",
      "一朝语笑隔，万里欢情分。",
      "沉吟彩霞没，梦寐群芳歇。",
      "归鸿渡三湘，游子在百粤。",
      "边尘染衣剑，白日雕华发。",
      "春风变楚关，秋声落吴山。",
      "草木结悲绪，风沙凄苦颜。",
      "朅来已永久，颓思如循环。",
      "飘飘限江裔，想像空留滞。",
      "离忧每醉心，别泪徒盈袂。",
      "坐愁青天末，出望黄云蔽。",
      "目极何悠悠，梅花南岭头。",
      "空长灭征鸟，水阔无还舟。",
      "宝剑终难托，金囊非易求。",
      "归来傥有问，桂树山之幽。"
    ]
  },
  {
    "id": "4cf43776293040fc06364ffd8c4b4423",
    "title": "书情寄从弟邠州长史昭",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "自笑客行久，我行定几时。",
      "绿杨已可折，攀取最长枝。",
      "翩翩弄春色，延伫寄相思。",
      "谁言贵此物，意愿重琼蕤。",
      "昨梦见惠连，朝吟谢公诗。",
      "东风引碧草，不觉生华池。",
      "临玩忽云夕，杜鹃夜鸣悲。",
      "怀君芳岁歇，庭树落红滋。"
    ]
  },
  {
    "id": "4cf43776293040fcfcd2c1de9c5edfa2",
    "title": "流夜郎永华寺寄寻阳群官",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "朝别凌烟楼，贤豪满行舟。",
      "暝投永华寺，宾散予独醉。",
      "愿结九江流，添成万行泪。",
      "写意寄庐岳，何当来此地。",
      "天命有所悬，安得苦愁思。"
    ]
  },
  {
    "id": "4cf43776293040fc40cc096144892997",
    "title": "流夜郎至西塞驿寄裴隐",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "扬帆借天风，水驿苦不缓。",
      "平明及西塞，已先投沙伴。",
      "回峦引群峰，横蹙楚山断。",
      "砯冲万壑会，震沓百川满。",
      "龙怪潜溟波，俟时救炎旱。",
      "我行望雷雨，安得沾枯散。",
      "鸟去天路长，人愁春光短。",
      "空将泽畔吟，寄尔江南管。"
    ]
  },
  {
    "id": "4cf43776293040fc5407a669b16a0415",
    "title": "自汉阳病酒归寄王明府",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "去岁左迁夜郎道，琉璃砚水长枯槁。今年敕放巫山阳，蛟龙笔翰生辉光。",
      "圣主还听子虚赋，相如却与论文章。愿扫鹦鹉洲，与君醉百场。",
      "啸起白云飞七泽，歌吟渌水动三湘。莫惜连船沽美酒，千金一掷买春芳。"
    ]
  },
  {
    "id": "4cf43776293040fc13c2b8f0ac88f3ca",
    "title": "江夏寄汉阳辅录事",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "谁道此水广，狭如一匹练。",
      "江夏黄鹤楼，青山汉阳县。",
      "大语犹可闻，故人难可见。",
      "君草陈琳檄，我书鲁连箭。",
      "报国有壮心，龙颜不回眷。",
      "西飞精卫鸟，东海何由填。",
      "鼓角徒悲鸣，楼船习征战。",
      "抽剑步霜月，夜行空庭遍。",
      "长呼结浮云，埋没顾荣扇。",
      "他日观军容，投壶接高宴。"
    ]
  },
  {
    "id": "4cf43776293040fc3f2459520fcbc82b",
    "title": "早春寄王汉阳",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "闻道春还未相识，走傍寒梅访消息。",
      "昨夜东风入武阳，陌头杨柳黄金色。",
      "碧水浩浩云茫茫，美人不来空断肠。",
      "预拂青山一片石，与君连日醉壶觞。"
    ]
  },
  {
    "id": "4cf43776293040fc883806173c64a73d",
    "title": "江上寄元六林宗",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "霜落江始寒，枫叶绿未脱。",
      "客行悲清秋，永路苦不达。",
      "沧波眇川汜，白日隐天末。",
      "停棹依林峦，惊猿相叫聒。",
      "夜分河汉转，起视溟涨阔。",
      "凉风何萧萧，流水鸣活活。",
      "浦沙净如洗，海月明可掇。",
      "兰交空怀思，琼树讵解渴。",
      "勖哉沧洲心，岁晚庶不夺。",
      "幽赏颇自得，兴远与谁豁。"
    ]
  },
  {
    "id": "4cf43776293040fc47f94bd78c6c27d5",
    "title": "泾溪东亭寄郑少府谔",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "我游东亭不见君，沙上行将白鹭群。",
      "白鹭行时散飞去，又如雪点青山云。",
      "欲往泾溪不辞远，龙门蹙波虎眼转。",
      "杜鹃花开春已阑，归向陵阳钓鱼晚。"
    ]
  },
  {
    "id": "4cf43776293040fc48f34c35ded216ac",
    "title": "宣州九日闻崔四侍御与宇文太守游敬亭余时登响山不同此赏醉后寄崔侍御二首其二",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "九日茱萸熟，插鬓伤早白。",
      "登高望山海，满目悲古昔。",
      "远访投沙人，因为逃名客。",
      "故交竟谁在，独有崔亭伯。",
      "重阳不相知，载酒任所适。",
      "手持一枝菊，调笑二千石。",
      "日暮岸帻归，传呼隘阡陌。",
      "彤襜双白鹿，宾从何辉赫。",
      "夫子在其间，遂成云霄隔。",
      "良辰与美景，两地方虚掷。",
      "晚从南峰归，萝月下水壁。",
      "却登郡楼望，松色寒转碧。",
      "咫尺不可亲，弃我如遗舄。"
    ]
  },
  {
    "id": "4cf43776293040fc5dec58b77fafccfb",
    "title": "早过漆林渡寄万巨",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "西经大蓝山，南来漆林渡。",
      "水色倒空青，林烟横积素。",
      "漏流昔吞翕，沓浪竞奔注。",
      "潭落天上星，龙开水中雾。",
      "峣岩注公栅，突兀陈焦墓。",
      "岭峭纷上干，川明屡回顾。",
      "因思万夫子，解渴同琼树。",
      "何日睹清光，相欢咏佳句。"
    ]
  },
  {
    "id": "4cf43776293040fc40c74f0f97ef3d02",
    "title": "游敬亭寄崔侍御",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "我家敬亭下，辄继谢公作。",
      "相去数百年，风期宛如昨。",
      "登高素秋月，下望青山郭。",
      "俯视鸳鸯群，饮啄自鸣跃。",
      "夫子虽蹭蹬，瑶台雪中鹤。",
      "独立窥浮云，其心在寥廓。",
      "时来顾我笑，一饭葵与藿。",
      "世路如秋风，相逢尽萧索。",
      "腰间玉具剑，意许无遗诺。",
      "壮士不可轻，相期在云阁。"
    ]
  },
  {
    "id": "4cf43776293040fc0dbe62b93563d9fe",
    "title": "自金陵溯流过白璧山玩月达天门寄句容王主簿",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "沧江溯流归，白璧见秋月。",
      "秋月照白璧，皓如山阴雪。",
      "幽人停宵征，贾客忘早发。",
      "进帆天门山，回首牛渚没。",
      "川长信风来，日出宿雾歇。",
      "故人在咫尺，新赏成胡越。",
      "寄君青兰花，惠好庶不绝。"
    ]
  },
  {
    "id": "4cf43776293040fc800e163faf23586b",
    "title": "寄上吴王三首其三",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "英明庐江守，声誉广平籍。",
      "洒扫黄金台，招邀青云客。",
      "客曾与天通，出入清禁中。",
      "襄王怜宋玉，愿入兰台宫。"
    ]
  },
  {
    "id": "4cf43776293040fc655ac2a44fe95b93",
    "title": "秋日鲁郡尧祠亭上宴别杜补阙范侍御",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "我觉秋兴逸，谁云秋兴悲。",
      "山将落日去，水与晴空宜。",
      "鲁酒白玉壶，送行驻金羁。",
      "歇鞍憩古木，解带挂横枝。",
      "歌鼓川上亭，曲度神飙吹。",
      "云归碧海夕，雁没青天时。",
      "相失各万里，茫然空尔思。"
    ]
  },
  {
    "id": "4cf43776293040fc2052b7f31aca734b",
    "title": "别鲁颂",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "谁道泰山高，下却鲁连节。",
      "谁云秦军众，摧却鲁连舌。",
      "独立天地间，清风洒兰雪。",
      "夫子还倜傥，攻文继前烈。",
      "错落石上松，无为秋霜折。",
      "赠言镂宝刀，千岁庶不灭。"
    ]
  },
  {
    "id": "4cf43776293040fc327208e47b2c9c39",
    "title": "留别于十一兄逖裴十三游塞垣",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "太公渭川水，李斯上蔡门。钓周猎秦安黎元，小鱼㕙兔何足言。",
      "天张云卷有时节，吾徒莫叹羝触藩。于公白首大梁野，使人怅望何可论。",
      "既知朱亥为壮士，且愿束心秋毫里。秦赵虎争血中原，当去抱关救公子。",
      "裴生览千古，龙鸾炳文章。悲吟雨雪动林木，放书辍剑思高堂。",
      "劝尔一杯酒，拂尔裘上霜。尔为我楚舞，吾为尔楚歌。",
      "且探虎穴向沙漠，鸣鞭走马凌黄河。耻作易水别，临岐泪滂沱。"
    ]
  },
  {
    "id": "4cf43776293040fc5bc6f8102248b844",
    "title": "魏郡别苏明府因北游",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "魏都接燕赵，美女夸芙蓉。",
      "淇水流碧玉，舟车日奔冲。",
      "青楼夹两岸，万室喧歌钟。",
      "天下称豪贵，游此每相逢。",
      "洛阳苏季子，剑戟森词锋。",
      "六印虽未佩，轩车若飞龙。",
      "黄金数百镒，白璧有几双。",
      "散尽空掉臂，高歌赋还邛。",
      "落魄乃如此，何人不相从。",
      "远别隔两河，云山杳千重。",
      "何时更杯酒，再得论心胸。"
    ]
  },
  {
    "id": "4cf43776293040fc1f671bb45c72b8e3",
    "title": "留别西河刘少府",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "秋发已种种，所为竟无成。",
      "闲倾鲁壶酒，笑对刘公荣。",
      "谓我是方朔，人间落岁星。",
      "白衣千万乘，何事去天庭。",
      "君亦不得意，高歌羡鸿冥。",
      "世人若醯鸡，安可识梅生。",
      "虽为刀笔吏，缅怀在赤城。",
      "余亦如流萍，随波乐休明。",
      "自有两少妾，双骑骏马行。",
      "东山春酒绿，归隐谢浮名。"
    ]
  },
  {
    "id": "4cf43776293040fc7e0c675f204fb7c6",
    "title": "颍阳别元丹丘之淮阳",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "吾将元夫子，异姓为天伦。",
      "本无轩裳契，素以烟霞亲。",
      "尝恨迫世网，铭意俱未伸。",
      "松柏虽寒苦，羞逐桃李春。",
      "悠悠市朝间，玉颜日缁磷。",
      "所失重山岳，所得轻埃尘。",
      "精魄渐芜秽，衰老相凭因。",
      "我有锦囊诀，可以持君身。",
      "当餐黄金药，去为紫阳宾。",
      "万事难并立，百年犹崇晨。",
      "别尔东南去，悠悠多悲辛。",
      "前志庶不易，远途期所遵。",
      "已矣归去来，白云飞天津。"
    ]
  },
  {
    "id": "4cf43776293040fc6fb9fd2079e9121a",
    "title": "留别广陵诸公",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "忆昔作少年，结交赵与燕。",
      "金羁络骏马，锦带横龙泉。",
      "寸心无疑事，所向非徒然。",
      "晚节觉此疏，猎精草太玄。",
      "空名束壮士，薄俗弃高贤。",
      "中回圣明顾，挥翰凌云烟。",
      "骑虎不敢下，攀龙忽堕天。",
      "还家守清真，孤洁励秋蝉。",
      "炼丹费火石，采药穷山川。",
      "卧海不关人，租税辽东田。",
      "乘兴忽复起，棹歌溪中船。",
      "临醉谢葛强，山公欲倒鞭。",
      "狂歌自此别，垂钓沧浪前。"
    ]
  },
  {
    "id": "4cf43776293040fcaa204ff03e9ce488",
    "title": "感时留别从兄徐王延年从弟延陵",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "天籁何参差，噫然大块吹。",
      "玄元包橐籥，紫气何逶迤。",
      "七叶运皇化，千龄光本支。",
      "仙风生指树，大雅歌螽斯。",
      "诸王若鸾虬，肃穆列藩维。",
      "哲兄锡茅土，圣代罗荣滋。",
      "九卿领徐方，七步继陈思。",
      "伊昔全盛日，雄豪动京师。",
      "冠剑朝凤阙，楼船侍龙池。",
      "鼓钟出朱邸，金翠照丹墀。",
      "君王一顾盼，选色献蛾眉。",
      "列戟十八年，未曾辄迁移。",
      "大臣小喑鸣，谪窜天南垂。",
      "长沙不足舞，贝锦且成诗。",
      "佐郡浙江西，病闲绝驱驰。",
      "阶轩日苔藓，鸟雀噪檐帷。",
      "时乘平肩舆，出入畏人知。",
      "北宅聊偃憩，欢愉恤茕嫠。",
      "羞言梁苑地，烜赫耀旌旗。",
      "兄弟八九人，吴秦各分离。",
      "太贤达机兆，岂独虑安危。",
      "小子谢麟阁，雁行忝肩随。",
      "令弟字延陵，凤毛出天姿。",
      "清英神仙骨，芬馥茝兰蕤。",
      "梦得春草句，将非惠连谁。",
      "深心紫河车，与我特相宜。",
      "金膏犹罔象，玉液尚磷缁。",
      "伏枕寄宾馆，宛同清漳湄。",
      "药物多见馈，珍羞亦兼之。",
      "谁道溟渤深，犹言浅恩慈。",
      "鸣蝉游子意，促织念归期。",
      "骄阳何太赫，海水烁龙龟。",
      "百川尽凋枯，舟楫阁中逵。",
      "策马摇凉月，通宵出郊圻。",
      "泣别目眷眷，伤心步迟迟。",
      "愿言保明德，王室伫清夷。",
      "掺袂何所道，援毫投此辞。"
    ]
  },
  {
    "id": "4cf43776293040fc87aa78e11433b8f6",
    "title": "留别金陵诸公",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "海水昔飞动，三龙纷战争。",
      "钟山危波澜，倾侧骇奔鲸。",
      "黄旗一扫荡，割壤开吴京。",
      "六代更霸王，遗迹见都城。",
      "至今秦淮间，礼乐秀群英。",
      "地扇邹鲁学，诗腾颜谢名。",
      "五月金陵西，祖余白下亭。",
      "欲寻庐峰顶，先绕汉水行。",
      "香炉紫烟灭，瀑布落太清。",
      "若攀星辰去，挥手缅含情。"
    ]
  },
  {
    "id": "4cf43776293040fcd5a7573f8d5a20ab",
    "title": "金陵白下亭留别",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "驿亭三杨树，正当白下门。",
      "吴烟暝长条，汉水啮古根。",
      "向来送行处，回首阻笑言。",
      "别后若见之，为余一攀翻。"
    ]
  },
  {
    "id": "4cf43776293040fc8cf7bb525246e96e",
    "title": "窜夜郎于乌江留别宗十六璟",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "君家全盛日，台鼎何陆离。",
      "斩鳌翼娲皇，鍊石补天维。",
      "一回日月顾，三入凤皇池。",
      "失势青门傍，种瓜复几时。",
      "犹会众宾客，三千光路岐。",
      "皇恩雪愤懑，松柏含荣滋。",
      "我非东床人，令姊忝齐眉。",
      "浪迹未出世，空名动京师。",
      "适遭云罗解，翻谪夜郎悲。",
      "拙妻莫邪剑，及此二龙随。",
      "惭君湍波苦，千里远从之。",
      "白帝晓猿断，黄牛过客迟。",
      "遥瞻明月峡，西去益相思。"
    ]
  },
  {
    "id": "4cf43776293040fc5d5eb5593fe3113f",
    "title": "赠别郑判官",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "窜逐勿复哀，惭君问寒灰。",
      "浮云本无意，吹落章华台。",
      "远别泪空尽，长愁心已摧。",
      "二年吟泽畔，憔悴几时回。"
    ]
  },
  {
    "id": "4cf43776293040fc009d85d9018ec186",
    "title": "将游衡岳过汉阳双松亭留别族弟浮屠谈皓",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "秦欺赵氏璧，却入邯郸宫。",
      "本是楚家玉，还来荆山中。",
      "丹彩泻沧溟，精辉凌白虹。",
      "青蝇一相点，流落此时同。",
      "卓绝道门秀，谈玄乃支公。",
      "延萝结幽居，剪竹绕芳丛。",
      "凉花拂户牖，天籁鸣虚空。",
      "忆我初来时，蒲萄开景风。",
      "今兹大火落，秋叶黄梧桐。",
      "水色梦沅湘，长沙去何穷。",
      "寄书访衡峤，但与南飞鸿。"
    ]
  },
  {
    "id": "4cf43776293040fc82dde3c4f29db946",
    "title": "留别贾舍人至二首",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "大梁白云起，飘飖来南洲。",
      "裴回苍梧野，十见罗浮秋。",
      "鳌抃山海倾，四溟扬洪流。",
      "意欲托孤凤，从之摩天游。",
      "凤苦道路难，翱翔还昆丘。",
      "不肯衔我去，哀鸣惭不周。",
      "远客谢主人，明珠难暗投。",
      "拂拭倚天剑，西登岳阳楼。",
      "长啸万里风，扫清胸中忧。",
      "谁念刘越石，化为绕指柔。"
    ]
  },
  {
    "id": "4cf43776293040fc82dde3c4656677e1",
    "title": "留别贾舍人至二首",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "秋风吹胡霜，凋此檐下芳。",
      "折芳怨岁晚，离别悽以伤。",
      "谬攀青琐贤，延我于北堂。",
      "君为长沙客，我独之夜郎。",
      "劝此一杯酒，岂惟道路长。",
      "割珠两分赠，寸心贵不忘。",
      "何必儿女仁，相看泪成行。"
    ]
  },
  {
    "id": "4cf43776293040fce2ac867b870a4243",
    "title": "闻李太尉大举秦兵百万出征东南懦夫请缨冀申一割之用半道病还留别金陵崔侍御十九韵",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "秦出天下兵，蹴踏燕赵倾。",
      "黄河饮马竭，赤羽连天明。",
      "太尉杖旄钺，云旗绕彭城。",
      "三军受号令，千里肃雷霆。",
      "函谷绝飞鸟，武关拥连营。",
      "意在斩巨鳌，何论鲙长鲸。",
      "恨无左军略，多愧鲁连生。",
      "拂剑照严霜，雕戈鬘胡缨。",
      "愿雪会稽耻，将期报恩荣。",
      "半道谢病还，无因东南征。",
      "亚夫未见顾，剧孟阻先行。",
      "天夺壮士心，长吁别吴京。",
      "金陵遇太守，倒屣相逢迎。",
      "群公咸祖饯，四座罗朝英。",
      "初发临沧观，醉栖征虏亭。",
      "旧国见秋月，长江流寒声。",
      "帝车信回转，河汉复纵横。",
      "孤凤向西海，飞鸿辞北溟。",
      "因之出寥廓，挥手谢公卿。"
    ]
  },
  {
    "id": "4cf43776293040fcd2c4c432a0d088f5",
    "title": "赠别王山人归布山",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "王子析道论，微言破秋毫。",
      "还归布山隐，兴入天云高。",
      "尔去安可迟，瑶草恐衰歇。",
      "我心亦怀归，屡梦松上月。",
      "傲然遂独往，长啸开岩扉。",
      "林壑久已芜，石道生蔷薇。",
      "愿言弄笙鹤，岁晚来相依。"
    ]
  },
  {
    "id": "4cf43776293040fc34afd612a7298f33",
    "title": "送王屋山人魏万还王屋",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "仙人东方生，浩荡弄云海。",
      "沛然乘天游，独往失所在。",
      "魏侯继大名，本家聊摄城。",
      "卷舒入元化，迹与古贤并。",
      "十三弄文史，挥笔如振绮。",
      "辩折田巴生，心齐鲁连子。",
      "西涉清洛源，颇惊人世喧。",
      "采秀卧王屋，因窥洞天门。",
      "朅来游嵩峰，羽客何双双。",
      "朝携月光子，暮宿玉女窗。",
      "鬼谷上窈窕，龙潭下奔潨。",
      "东浮汴河水，访我三千里。",
      "逸兴满吴云，飘飖浙江汜。",
      "挥手杭越间，樟亭望潮还。",
      "涛卷海门石，云横天际山。",
      "白马走素车，雷奔骇心颜。",
      "遥闻会稽美，且度耶溪水。",
      "万壑与千岩，峥嵘镜湖里。",
      "秀色不可名，清辉满江城。",
      "人游月边去，舟在空中行。",
      "此中久延伫，入剡寻王许。",
      "笑读曹娥碑，沉吟黄绢语。",
      "天台连四明，日入向国清。",
      "五峰转月色，百里行松声。",
      "灵溪咨沿越，华顶殊超忽。",
      "石梁横青天，侧足履半月。",
      "忽然思永嘉，不惮海路赊。",
      "挂席历海峤，回瞻赤城霞。",
      "赤城渐微没，孤屿前峣兀。",
      "水续万古流，亭空千霜月。",
      "缙云川谷难，石门最可观。",
      "瀑布挂北斗，莫穷此水端。",
      "喷壁洒素雪，空蒙生昼寒。",
      "却思恶溪去，宁惧恶溪恶。",
      "咆哮七十滩，水石相喷薄。",
      "路创李北海，岩开谢康乐。",
      "松风和猿声，搜索连洞壑。",
      "径出梅花桥，双溪纳归潮。",
      "落帆金华岸，赤松若可招。",
      "沈约八咏楼，城西孤岧峣。",
      "岧峣四荒外，旷望群川会。",
      "云卷天地开，波连浙西大。",
      "乱流新安口，北指严光濑。",
      "钓台碧云中，邈与苍岭对。",
      "稍稍来吴都，裴回上姑苏。",
      "烟绵横九疑，漭荡见五湖。",
      "目极心更远，悲歌但长吁。",
      "回桡楚江滨，挥策扬子津。",
      "身著日本裘，昂藏出风尘。",
      "五月造我语，知非佁儗人。",
      "相逢乐无限，水石日在眼。",
      "徒干五诸侯，不致百金产。",
      "吾友扬子云，弦歌播清芬。",
      "虽为江宁宰，好与山公群。",
      "乘兴但一行，且知我爱君。",
      "君来几何时，仙台应有期。",
      "东窗绿玉树，定长三五枝。",
      "至今天坛人，当笑尔归迟。",
      "我苦惜远别，茫然使心悲。",
      "黄河若不断，白首长相思。"
    ]
  },
  {
    "id": "4cf43776293040fca5d7472dd24adda3",
    "title": "送当涂赵少府赴长芦",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "我来扬都市，送客回轻舠。",
      "因夸楚太子，便睹广陵涛。",
      "仙尉赵家玉，英风凌四豪。",
      "维舟至长芦，目送烟云高。",
      "摇扇对酒楼，持袂把蟹螯。",
      "前途傥相思，登岳一长谣。"
    ]
  },
  {
    "id": "4cf43776293040fcefacfd3db8adac0e",
    "title": "送友人游梅湖",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "送君游梅湖，应见梅花发。",
      "有使寄我来，无令红芳歇。",
      "暂行新林浦，定醉金陵月。",
      "莫惜一雁书，音尘坐胡越。"
    ]
  },
  {
    "id": "4cf43776293040fcc4b219d0ad6b00f7",
    "title": "送崔十二游天竺寺",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "还闻天竺寺，梦想怀东越。",
      "每年海树霜，桂子落秋月。",
      "送君游此地，已属流芳歇。",
      "待我来岁行，相随浮溟渤。"
    ]
  },
  {
    "id": "4cf43776293040fc1f4b141247d05a1e",
    "title": "送杨山人归天台",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "客有思天台，东行路超忽。",
      "涛落浙江秋，沙明浦阳月。",
      "今游方厌楚，昨梦先归越。",
      "且尽秉烛欢，无辞凌晨发。",
      "我家小阮贤，剖竹赤城边。",
      "诗人多见重，官烛未曾然。",
      "兴引登山屐，情催泛海船。",
      "石桥如可度，携手弄云烟。"
    ]
  },
  {
    "id": "4cf43776293040fccc3bbb6c73c1eba3",
    "title": "送温处士归黄山白鹅峰旧居",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "黄山四千仞，三十二莲峰。",
      "丹崖夹石柱，菡萏金芙蓉。",
      "伊昔升绝顶，下窥天目松。",
      "仙人鍊玉处，羽化留馀踪。",
      "亦闻温伯雪，独往今相逢。",
      "采秀辞五岳，攀岩历万重。",
      "归休白鹅岭，渴饮丹砂井。",
      "凤吹我时来，云车尔当整。",
      "去去陵阳东，行行芳桂丛。",
      "回溪十六度，碧嶂尽晴空。",
      "他日还相访，乘桥蹑彩虹。"
    ]
  },
  {
    "id": "4cf43776293040fc3a40d6f33d340f43",
    "title": "送方士赵叟之东平",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "长桑晓洞视，五藏无全牛。",
      "赵叟得秘诀，还从方士游。",
      "西过获麟台，为我吊孔丘。",
      "念别复怀古，潸然空泪流。"
    ]
  },
  {
    "id": "4cf43776293040fc7e477e214105e367",
    "title": "送韩准裴政孔巢父还山",
    "authorName": "李白",
    "authorId": "4cf43776293040fcb4a5289506997f04",
    "dynasty": "唐",
    "content": [
      "猎客张兔罝，不能挂龙虎。",
      "所以青云人，高歌在岩户。",
      "韩生信英彦，裴子含清真。",
      "孔侯复秀出，俱与云霞亲。",
      "峻节凌远松，同衾卧盘石。",
      "斧冰嗽寒泉，三子同二屐。",
      "时时或乘兴，往往云无心。",
      "出山揖牧伯，长啸轻衣簪。",
      "昨宵梦里还，云弄竹溪月。",
      "今晨鲁东门，帐饮与君别。",
      "雪崖滑去马，萝径迷归人。",
      "相思若烟草，历乱无冬春。"
    ]
  }
]