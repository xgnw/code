[
  {
    "id": "c16655df21a484939aed0886fc1a3573",
    "title": "辛卯二月记异",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "客子游吴中，步上姑苏台。",
      "是日天雨土，四面集坌埃。",
      "微明日漏出，半朗风吹开。",
      "痴儿戏团沙，智士疑劫灰。",
      "天意复如此，人事信悠哉。"
    ]
  },
  {
    "id": "c16655df21a484935fa03de5130995fd",
    "title": "有感",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "六月南风盛，秋意虽未多。",
      "长养会有极，摇落将如何。",
      "高槐鸣衰蝉，况乃蒲与荷。",
      "一老坐太息，群儿笑且歌。",
      "笑歌恐未终，岁月已蹉跎。"
    ]
  },
  {
    "id": "c16655df21a4849366ea1ab152438071",
    "title": "春日不出",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "春风不著人，微寒带微和。",
      "落梅枝上稀，桃李园中多。",
      "桃李尚为容，青草被陵阿。",
      "时至气自应，美恶同一科。",
      "无声花蝶拍，有韵山鸟歌。",
      "老人闭门坐，如此景物何。"
    ]
  },
  {
    "id": "c16655df21a4849317b2d8273654780b",
    "title": "清明日偕赵云壁张仲实顾伯玉张见山游分韵得好字以百家衣补之赵故嘉禾宰今为学官坐中多及学校事",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "清明花乱开，今日风日好。",
      "吾得及春游，相期拾瑶草。",
      "城市多嚣尘，客衣日杲杲。",
      "何时一樽酒，且试开怀抱。",
      "王孙丈人行，生世何用早。",
      "为乐当及时，蹉跎觉年老。",
      "虚名复何益，弃捐勿复道。",
      "但愿崇明德，藏身以为宝。"
    ]
  },
  {
    "id": "c16655df21a48493d79a60eb9da9f72e",
    "title": "三月旦日出游",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "季春已一日，寒气犹袭人。",
      "斋中偷小暇，陌上追馀春。",
      "金华古精庐，几劫化微尘。",
      "入门何所见，修竹出墙邻。",
      "迤北过崇明，殿阁何嶙峋。",
      "山房闭不启，俗客来辄嗔。",
      "徐归偃藤床，息我定力匀。",
      "残书了一卷，古意含酸辛。",
      "山芽聊止渴，起瀹石泉新。"
    ]
  },
  {
    "id": "c16655df21a484933a813e731da9c9da",
    "title": "三月一日偕善之无逸游南山桃园分韵得源字",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "白云起南山，随我度溪园。",
      "园丁荷锄去，季女出应门。",
      "汲泉供香茗，扫石开清樽。",
      "人静禽声乐，春深花事繁。",
      "蛾眉映修竹，掩袂娇欲言。",
      "吾亲白云外，未敢访桃源。"
    ]
  },
  {
    "id": "c16655df21a48493329e37839384b49a",
    "title": "癸卯二月仲实诸人游野外饮花下得家字",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "散步逐芳草，小酌慰残花。",
      "土锉野人居，茜裙蚕妇家。",
      "汲流涧水浑，挽树花梢斜。",
      "园童贡新蔬，复邀啜杯茶。",
      "我兴偶然尽，汝意良可嘉。"
    ]
  },
  {
    "id": "c16655df21a48493eac450c22f49c80f",
    "title": "申港道中",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "兀兀乘肩舆，西风掠老鬓。",
      "云冻山色暝，水寒江声近。",
      "篱根盈尺雪，晴释才及寸。",
      "人事日相酬，客路岁将尽。",
      "急归掩柴门，地炉拨馀烬。"
    ]
  },
  {
    "id": "c16655df21a484937fd83ffb452ef6a5",
    "title": "别李宰",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "句曲一山县，东西俱百里。",
      "三茅地有灵，出宰多才美。",
      "前有赵与谢，今有程与李。",
      "李为山东望，声价高莫比。",
      "清明一古镜，冷浸玉泉里。",
      "敏哉制锦手，洗却鸣琴耳。",
      "仁心非邀誉，直道不容毁。",
      "慈姁牧细民，谦撝揖多士。",
      "学馆盛文风，讲席究经旨。",
      "有客东北来，空斋兀书几。",
      "弹铗笑冯驩，下榻惭孺子。",
      "乐虽足一瓢，饱不望四簋。",
      "既为邑之氓，是亦吾所耻。",
      "饥饿欲赒之，馈蒱斯受已。",
      "将归重回首，决去负知己。",
      "冉冉楚山云，悠悠断江水。"
    ]
  },
  {
    "id": "c16655df21a484930e8ea04e21cfc3dd",
    "title": "留别义塾诸公",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "婆娑七十翁，已矣将焉求。",
      "麋鹿违本性，一朝出林丘。",
      "故园在何许，驾言东南游。",
      "人才盛吴会，讲贯多儒流。",
      "内顾衰朽质，污渠映清沟。",
      "坐有歌骊驹，将贻识者羞。",
      "溽暑困朱夏，偃息时归休。",
      "南窗小容膝，卧对红葵榴。",
      "年华不我待，青镜照白头。",
      "只今已后死，巨海吹浮沤。",
      "诸君幸少壮，勖学追前修。"
    ]
  },
  {
    "id": "c16655df21a484937a550855ff668bcd",
    "title": "寄申屠御史",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "御史帝耳目，监察沿隋唐。",
      "台阁迥清风，笔简凌秋霜。",
      "澄清一揽辔，驱狸走豺狼。",
      "贤哉故安侯，廉介尤刚方。",
      "闭门杜私谒，上殿肃朝纲。",
      "今侯有祖风，学术尤章章。",
      "出拥簿书尘，入薰书传香。",
      "胸襟汉石渠，人物鲁灵光。",
      "终然百鸷鹗，不及一鸾凰。",
      "奉国信孜孜，问涂何皇皇。",
      "往岁金陵辙，前年古浙航。",
      "鸣犊有馀哀，河水空洋洋。",
      "行役山川苦，归兴桑麻长。",
      "广陵挹雄胜，平山吊凄凉。",
      "瘦马乏刍枥，寒妾无帛囊。",
      "家瘠道愈肥，躬瘁名逾芳。",
      "昔在东都季，憸佞沉忠良。",
      "知几独子龙，绝迹栖梁砀。",
      "瞻乌止谁屋，亦复可怜伤。"
    ]
  },
  {
    "id": "c16655df21a48493a4334d2c257a40fb",
    "title": "寄录事王君玉",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "风沙眯行人，日脚黄无光。",
      "愁鸱蹲古木，冻雁拾馀粮。",
      "荒城鸡犬寂，古堠荆蒿长。",
      "瘦马兀冰涂，龙塞天一方。",
      "今晨发申浦，何日抵渔阳。",
      "道傍转徙氓，啼哭势仓黄。",
      "惰游散不归，信美非吾乡。",
      "锦衣虽云乐，无褐可怜伤。",
      "南溯江悠悠，北视天茫茫。",
      "远烦公护视，雨雪上河梁。",
      "从事岂独贤，简书讵能忘。",
      "嗟尔居者逸，拥毡坐高堂。",
      "且置勿复道，击筑饮离觞。"
    ]
  },
  {
    "id": "c16655df21a484931460e4de0ff28bec",
    "title": "送周宣差除陕西廉访佥事",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "昔人比贵宦，绣锦以为衣。",
      "当昼与夜行，故乡归不归。",
      "每评会稽章，不及相州记。",
      "公今往三秦，身是绣衣使。",
      "玉衡直而平，宝瑟和而清。",
      "当知九州外，生此千人英。",
      "南人去勿悲，西人来勿喜。",
      "明年当入觐，垂绅佐天子。"
    ]
  },
  {
    "id": "c16655df21a4849376ec28390f80a561",
    "title": "送陆同知北上二首",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "浙尾带荒江，土与材俱薄。",
      "吴季独终隐，楚黄亦晚错。",
      "馀子不足数，眼明见卓落。",
      "騄駬初历块，青萍新淬锷。",
      "齿少逾老心，事迩存远略。",
      "百金重气义，千里赴言诺。",
      "可期功名会，兼受生死托。",
      "宦途入幽蓟，诗句留殿阁。",
      "出佐紫阳城，一麾真小却。",
      "炳烛照吏奸，良剂痊民瘼。",
      "一庭秋水净，万户春风乐。",
      "河内泣留恂，并州永思郭。",
      "归装乍林丘，趣骑已沙漠。",
      "梅花古驿寒，别酒故人酌。",
      "径北道邳徐，迂西趋汴洛。",
      "宫阙睹盛丽，山川想寥廓。",
      "成皋叹楚战，砥柱窥禹凿。",
      "旧邦吊二虢，古邑辨三亳。",
      "望诸墓犹存，戏马台如昨。",
      "燕赵夸蛾眉，云代珍狐貉。",
      "壮士多屠沽，逸人或岩壑。",
      "访古记宜勒，登高赋须作。",
      "订讹青简在，得句锦囊著。",
      "明年衣绣归，颇愿闻其略。",
      "鸿鹄看高翔，苕枝伏燕雀。",
      "赠言愧非颜，出处其志略。"
    ]
  },
  {
    "id": "c16655df21a4849376ec2839b8d49b14",
    "title": "送陆同知北上二首",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "淳风日已薄，恩义不相维。",
      "吏无得于民，民顾吏有辞。",
      "政化本不立，刀笔事愈卑。",
      "李侯今之人，而行古所为。",
      "外有屠嘉直，内无五伦私。",
      "锄奸如恶草，护民犹婴儿。",
      "瀹河苏彼旱，劝粟哺尔饥。",
      "从容方报政，代者俄及期。",
      "庸吏推不去，良吏去复思。",
      "谁欤观民风，入境采吾诗。"
    ]
  },
  {
    "id": "c16655df21a48493f87a94eb2e45520e",
    "title": "送郝仲明代归",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "古之州县吏，久任各称职。",
      "任久则化行，吏与民相得。",
      "民或不安业，咎在吏数易。",
      "代者如传舍，吏民不相识。",
      "王嘉朱浮疏，每读三太息。",
      "暨城有贤佐，温良而端直。",
      "为政知大体，人方饮其德。",
      "瓜犹未及期，旌已催行色。",
      "中州固多士，此士去可惜。",
      "老稚候城隅，相邀卧车侧。"
    ]
  },
  {
    "id": "c16655df21a48493dafdf2ae2eae0f39",
    "title": "送叶仲实赴盐官州判",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "我舟馀杭游，君马蓟北骤。",
      "我衣素染尘，君衣锦炫昼。",
      "江湖著闲散，郡国需隽茂。",
      "才高真小试，儒腐乃大缪。",
      "鞭让祖生先，策甘之反后。"
    ]
  },
  {
    "id": "c16655df21a484936579d12b7ed844a0",
    "title": "送王安之无锡州判",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "龙峰邻吾州，赤子久失乳。",
      "或加手斫削，谁肯顶摩拊。",
      "有客来嘉禾，谈我读书坞。",
      "口称王侯贤，可配循吏古。",
      "廉不受私谒，公不畏强御。",
      "素秋下严霜，阳春沃膏雨。",
      "泽国鲈正肥，山泉茗尤苦。",
      "州县徒劳人，扬历安足数。",
      "莫思金带横，长学彩衣舞。"
    ]
  },
  {
    "id": "c16655df21a484934b32f2085deb51b4",
    "title": "送宋春卿之官湘阴",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "乾霜落丹枫，潮水清且浅。",
      "雅志君山高，离思湘江晚。",
      "利名登津要，孤介分疏远。",
      "来暮彼虽嗟，去思此难挽。",
      "何当升台端，绣斧烦临遣。"
    ]
  },
  {
    "id": "c16655df21a48493f93005fbd206d724",
    "title": "送顾伯玉麻阳簿",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "放州清江闸，及此新雨凉。",
      "故人得邂逅，好语倾肺肠。",
      "惜哉廊庙器，漂泊落湖湘。",
      "前途阻勋业，末技呈词章。",
      "营营百年短，浩浩万古长。",
      "共惜天下宝，得志无相忘。"
    ]
  },
  {
    "id": "c16655df21a48493dd33c4dc8586e886",
    "title": "送陈茂卿赴兴国教授",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "彭城陈师道，三州一学官。",
      "高文曾苏敬，伟节章赵叹。",
      "百世有斯人，嫡孙承后山。",
      "君材中梓漆，壤错榛与菅。",
      "藻芹味苦淡，辄当粱肉餐。",
      "莫终三釜养，竟堕一毡寒。",
      "荣枯数前定，出处身两难。",
      "腐鼠或青冥，枳棘栖孔鸾。",
      "升高足易蹶，恬处寝亦安。",
      "逆君散花洲，西上卷雪滩。",
      "睹比第一义，子佩正聚观。",
      "士方从北学，音已变南冠。",
      "俎豆器疑朴，诗书味转酸。",
      "何人力不变，此道独追还。",
      "金溪有陆叟，昔仕乾淳间。"
    ]
  },
  {
    "id": "c16655df21a484933fdf7b0929bfda3a",
    "title": "送焦君实之采石学官",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "江水日以远，山花日又新。",
      "先吾不复少，后我皆成人。",
      "之子如良金，出矿以精纯。",
      "又如山中木，始遇雪发春。",
      "送子启长途，跋子升华津。",
      "青云题柱客，白发倚闾亲。",
      "有志皆腾逸，非才独隐沦。",
      "山林双鬓古，井臼一生贫。",
      "宇宙无穷事，行藏各自身。",
      "因风传短句，望月吊词臣。"
    ]
  },
  {
    "id": "c16655df21a48493b46e117024839ed1",
    "title": "送王行可赴宣城学官",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "闭关坐十年，扣门得一士。",
      "自言贫为养，非谓学优仕。",
      "执手问何之，赠言聊复尔。",
      "清溪生芹藻，流入泮宫水。",
      "先令我清心，次令人洁己。",
      "铸金师范巧，琢玉士习美。",
      "六经悬日月，颜孟元不死。",
      "君欲从之游，青灯茅屋底。",
      "相逢莫相问，扰扰鼓箧子。"
    ]
  },
  {
    "id": "c16655df21a48493f0fe5c6533e11982",
    "title": "送严陵邵叔忠学录归侍二首",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "薄官如秋菰，冷淡不堪食。",
      "学宫如传舍，敝漏栖不得。",
      "访君桥水东，一榻可容膝。",
      "中吴多佳士，三载谁与适。",
      "可怜泮林鸮，止醉桑葚黑。",
      "束书归去来，钓台秋风夕。"
    ]
  },
  {
    "id": "c16655df21a48493f0fe5c6557024760",
    "title": "送严陵邵叔忠学录归侍二首",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "黄甲旧书生，明廷推一鹗。",
      "岁莫戢羽翰，静听华亭鹤。",
      "盛衰今昔异，出处老少各。",
      "乃翁信奇士，之子亦不恶。",
      "斥鴳伏卑枝，寄声谢寥廓。"
    ]
  },
  {
    "id": "c16655df21a48493bcf2b071e0167281",
    "title": "送华仲实译史入京",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "苍颉何代人，后乃有冰斯。",
      "智者能创物，此理不复疑。",
      "国朝重文字，设官如经师。",
      "君才实楚产，北学尤恢奇。",
      "冥鸿登翰音，威凤呈羽仪。",
      "青云睨子贵，皓首笑吾衰。",
      "尚白玄空守，飞黄势莫追。",
      "祖行迟出郭，东畎正耘耔。"
    ]
  },
  {
    "id": "c16655df21a484937b6cc58910e867ec",
    "title": "送吴仲宝",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "余年长汝父，汝季复余从。",
      "季也难为兄，文史日从容。",
      "兄也实竞爽，立身期亢宗。",
      "可念玉雪子，五月上卢龙。",
      "枣榆曝西日，尘土吹炎风。",
      "尔欲副尔志，安得宁尔躬。",
      "有方游可远，扬名孝乃终。",
      "归来拜嘉庆，我酌寿汝翁。"
    ]
  },
  {
    "id": "c16655df21a48493fc73c91aaa9d40f1",
    "title": "送赵季舒之燕",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "有客东南来，白马嘶北风。",
      "问客将何之，举鞭指卢龙。",
      "云是汉家子，出入明光宫。",
      "古宫今焉在，废堵生秋蓬。"
    ]
  },
  {
    "id": "c16655df21a48493c6137a1a9088c9f5",
    "title": "送道成北游",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "从游十载前，总角君尚少。",
      "相逢十载后，我鬓雪争曜。",
      "修鳞纵巨壑，倦羽落荒峤。",
      "盛衰各自异，巧拙更相诮。",
      "义理浩无涯，经纶孰知要。",
      "立身如处女，被服善窈窕。",
      "止令公子慕，莫博千金笑。"
    ]
  },
  {
    "id": "c16655df21a4849343cc494086f19555",
    "title": "送钱君瑜归嘉禾",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "海东有孤鹤，玉羽青冥间。",
      "冲风扬黄尘，吹落蓉城山。",
      "蓉城何寥廓，山木多高寒。",
      "石泉翳荒藓，饮啄常苦艰。",
      "矫首复南飞，凉秋生羽翰。",
      "愿随鸿鹄游，不共鸡鹜餐。",
      "嗟尔不群志，全身良独难。",
      "远避鹰与鹯，近防弋与弹。",
      "仙机纵不误，云路终漫漫。"
    ]
  },
  {
    "id": "c16655df21a48493f970a5fad27d6117",
    "title": "送辅若晦南游",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "天令中和春，锦花柳丝织。",
      "江山回淑气，车马有行色。",
      "问君今何之，白发在高堂。",
      "韔弓箙两矢，出门志四方。",
      "丈夫信有志，游近不堪远。",
      "锡穴绠冷泉，馆娃吊荒畹。",
      "青青三吴道，急雨飘客衣。",
      "纵无讥小草，恐有遗当归。"
    ]
  },
  {
    "id": "c16655df21a484939dce254d5d7bb310",
    "title": "送袁仲野赴毗陵",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "儒吏不相得，异器如薰莸。",
      "儒视吏不屑，吏嫉儒为仇。",
      "俗儒不知变，譊譊孔与周。",
      "事丛委不理，言大怍不酬。",
      "嗟乎铅椠生，谢此刀笔流。",
      "安得经济手，一洗吾侪羞。",
      "当路有达官，邻境逢仁侯。",
      "留情案牍间，举人拔其尤。",
      "君抱汲古学，才识推兼优。",
      "肯随鸡鹜争，会偕鸾鹄游。",
      "高风动寥廓，兹土岂淹留。",
      "独怜老知己，青灯守荒丘。",
      "不堪明时用，空怀当世忧。",
      "斯文付后死，已矣复焉求。"
    ]
  },
  {
    "id": "c16655df21a484939ab87733d5b1414e",
    "title": "送黄云心游松江",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "吾宗两才子，世乱身不免。",
      "绝怜华亭鹤，竟类东门犬。",
      "客行因吊古，寒日下荒坂。",
      "井邑今豪雄，往事海涛远。"
    ]
  },
  {
    "id": "c16655df21a48493aee9c3ca509ed0ab",
    "title": "送陈公南之松江并柬山斋",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "我衰惜别离，数日辄作恶。",
      "老怀自当尔，尝恐儿辈觉。",
      "君器如璠玙，似可寘台阁。",
      "莫辞簿书苦，亦有宦游乐。",
      "久厌黄田鱼，去听华亭鹤。",
      "亭下有高士，滴露草玄学。",
      "持诗道甫讯，进拜复前却。",
      "问我今何如，痴顽胜如昨。"
    ]
  },
  {
    "id": "c16655df21a48493c30e54ab7c1e4814",
    "title": "古意二首送朱鹤皋",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "雁荡英英云，孤凤云中吟。",
      "风吹五色羽，堕此半水林。",
      "桐花作秋枯，野桑空绿沉。",
      "苦葚不致醉，鸮食予何心。",
      "凤兮归去来，岐山有高岑。"
    ]
  },
  {
    "id": "c16655df21a48493c30e54ab6daa8631",
    "title": "古意二首送朱鹤皋",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "蓬首寒机女，枉顾生光辉。",
      "一登君子堂，松萝相因依。",
      "茂陵喜新聘，中路忽有违。",
      "愿垂堂上镜，照妾心中微。",
      "生死要有托，悠悠空是非。",
      "出门念远道，岁晏将安归。",
      "膏沐更谁容，为君叠罗衣。"
    ]
  },
  {
    "id": "c16655df21a48493f8f2215d5f532c11",
    "title": "送陈子高",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "棱棱玉壶冰，莹洁绝纤罅。",
      "无人手自将，寘之霜台下。",
      "海东闻鹤唳，清思方在野。",
      "迟明有公事，匆匆催上马。"
    ]
  },
  {
    "id": "c16655df21a484933acd55715e462d2a",
    "title": "送吴宽斋并谢惠诗",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "衰年八十一，草露骨垂朽。",
      "有客款荆扉，甘言许吾寿。",
      "假如活百岁，只欠十有九。",
      "辛勤抛书册，散诞耽棋酒。",
      "时时课小诗，不自觉妍丑。",
      "袖中出新句，见客惊欲走。",
      "反顾仍疾读，佳处辄肯首。",
      "呼儿急传觞，晚喜得此友。",
      "久之来告别，秋怀挂衰柳。",
      "百金无所赠，五言聊藉手。"
    ]
  },
  {
    "id": "c16655df21a48493fcd96c795e496263",
    "title": "送天台陈审中",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "陈为台望族，不数谢与钱。",
      "此以科甲贵，彼以婚姻连。",
      "吾犹及乃祖，执鞭慕先贤。",
      "乱后识严君，握手吾同年。",
      "事功竟落落，世虑日日煎。",
      "衣冠一不振，抱恨埋重泉。",
      "君如丹凤雏，五采何翩翩。",
      "久客沧江上，穷秋思浩然。",
      "文运今再明，六甲一周天。",
      "老我终白屋，看子收青毡。",
      "浙水东西流，北风送南船。",
      "赤城几日到，雁影夕阳边。"
    ]
  },
  {
    "id": "c16655df21a48493bfb41374bc5d0ab8",
    "title": "送杨伯可",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "齐鲁多平原，江浙田高下。",
      "戢戢如鱼鳞，土籍谁主者。",
      "富人擅其利，失业悯孤寡。",
      "方今用周礼，天官出经野。",
      "古法虽可行，必得奉行者。",
      "杨君古循良，暨阳小民社。",
      "原隰遍咨询，辞色每宽假。",
      "经营始不扰，期集乃多暇。",
      "实惠苏困穷，先声走豪霸。",
      "陇牛闲卧昼，邑犬不惊夜。",
      "当年经行处，爱此憩棠舍。",
      "鸠功首上计，列郡居其下。",
      "倾城出送君，饥童控羸马。",
      "坐中有狂生，出位独难咤。",
      "均为受廛氓，关市不亲稼。",
      "乡胥上下手，轻重意取舍。",
      "仁公力救弊，立法宜少借。",
      "圣朝天广大，焉用究纤罅。",
      "议政罪甘诛，矧避官长骂。"
    ]
  },
  {
    "id": "c16655df21a48493fd231202871a19b1",
    "title": "送张仲实",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "持斧上东山，伐木鸟群呼。",
      "道义不相敦，朋友良可无。",
      "嗟我聚糠秕，从君味膏腴。",
      "方辔蹈先轨，联绶趋正涂。",
      "事功期远致，诗翰亦小娱。",
      "但令交久长，不恨别须臾。",
      "岁律阴峥嵘，客程路盘纡。",
      "人事况寡欢，月异时复殊。",
      "疏梅忆孤屿，新柳怀清湖。"
    ]
  },
  {
    "id": "c16655df21a48493f0f52b6a457df71d",
    "title": "送师本竹",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "鲁国几男子，陋巷称颜渊。",
      "箪食何从出，赖有负郭田。",
      "养志本无求，求人志可怜。",
      "蜀翁古奇士，束书裹寒毡。",
      "客来拥毡坐，客去挟书眠。",
      "索供广文饭，催送司业钱。",
      "玉瓶何处酒，翠釜谁家烟。",
      "我乃遭数奇，彼胡钟美偏。",
      "厄穷不自悯，静退犹为贤。",
      "揖士撤讲席，呼儿买归船。",
      "后游记何日，今别已高年。",
      "感翁出处迹，抚几心茫然。",
      "握手出门去，梅雨暗江天。"
    ]
  },
  {
    "id": "c16655df21a484931a156817218cd04f",
    "title": "送徐允伯",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "古有淳寂乡，君与陶阮到。",
      "每评伯伦颂，谓胜周公诰。",
      "山间童负锸，台下人拾帽。",
      "短鞭跨辽碣，破毯眠雪窖。",
      "归来四壁立，挟册坐乡校。",
      "悠悠泮宫水，羹有芹可芼。",
      "案上方醉吟，室中已饥告。",
      "长瓶卧虚檐，破釜架空灶。",
      "翠眉方与齐，赪颊忽自悼。",
      "愁踏布衾裂，羞拆海图倒。",
      "先生乐陶然，美睡呼不觉。",
      "达士多迂拙，庸儿竞嘲噪。",
      "岂知海上鲲，姑隐雾中豹。",
      "岁晚空斋人，杖屦辱相好。",
      "百钱呼儿沽，一榻为君扫。",
      "浩兴忽长歌，衰意亦旁噪。",
      "衔杯孤月落，椎壁四邻闹。",
      "明当远行役，寒雨映客棹。",
      "秋江蒲稗深，伫子平安报。"
    ]
  },
  {
    "id": "c16655df21a4849344ee7144173e99e8",
    "title": "徐观伯远将徙海陵介吾侄来索诗徐故家兵后流落三十年长子依许监仓客淮南因赘于海陵迎二亲就养坡公谓此事今无古或闻者也感叹之馀为赋二首",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "甲与吾同生，君子行一周。",
      "少年各丰裕，岁晚怀百忧。",
      "菜地古城下，我今手锄耰。",
      "君当往海陵，绝江泛渔舟。",
      "驾言彼就养，逝将老菟裘。",
      "哀哉随阳雁，止为稻粱谋。",
      "君看横江隼，万里凌高秋。"
    ]
  },
  {
    "id": "c16655df21a4849344ee7144d6933346",
    "title": "徐观伯远将徙海陵介吾侄来索诗徐故家兵后流落三十年长子依许监仓客淮南因赘于海陵迎二亲就养坡公谓此事今无古或闻者也感叹之馀为赋二首",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "慈乌昔哺雏，日夜望雏长。",
      "安知风雨横，故巢堕草莽。",
      "乌羽日摧颓，雏饥竟何往。",
      "其一止海隅，雌飞鸣相向。",
      "反哺若天性，迎乌致其养。",
      "我衰发尽白，儿长忽先丧。",
      "赠君慈乌篇，老泪滴纸上。"
    ]
  },
  {
    "id": "c16655df21a484938283d760b79c1299",
    "title": "竹友以其季子将有远行丐余一言余与翁游视其季犹侄也为之言以励其志",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "我生发未燥，汝父以诗鸣。",
      "忧患涉世老，襟义犹峥嵘。",
      "晚乃得二雏，美不减徐卿。",
      "季也才弱冠，诗坛将父兵。",
      "愈湜气如虹，候门识奇英。",
      "下马呼小友，相顾各自惊。",
      "騄駬不受羁，历块千里行。",
      "分台柏森森，霜气压百城。",
      "汝游何所挟，两字直而清。",
      "锐进年倍壮，静退事饱更。",
      "欲令从雅操，端肯迂修程。",
      "远游重垂戒，显亲须扬名。",
      "但酬化茝志，足慰舐犊情。"
    ]
  },
  {
    "id": "c16655df21a484935e47b804dad17e33",
    "title": "送信讲师",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "达士脱名检，高人落林丘。",
      "体性未应殊，作用终不侔。",
      "讲师得三昧，宗学贯九流。",
      "曾对树说法，解使石点头。",
      "劫火焚地水，慈云护松楸。",
      "报恩心种种，阅古事悠悠。",
      "香火三生愿，因缘再世游。",
      "文辞重柳请，衣服许韩留。",
      "殷勤翻短褐，博雅愧前修。"
    ]
  },
  {
    "id": "c16655df21a48493bb718beb87cd8699",
    "title": "题质夫竹居",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "西园一丛竹，岁久枝干繁。",
      "会见鸾凤栖，莫厌鸟雀喧。",
      "玉声寒雨碎，翠色朝烟昏。",
      "萧萧黄素叶，风吹拥篱根。",
      "主人避俗客，青苔坐柴门。",
      "劲节谅无比，幽怀不可言。"
    ]
  },
  {
    "id": "c16655df21a48493105928860e9b3a79",
    "title": "跋徐知事所藏禊帖",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "辨才将九十，及见开皇初。",
      "不知虞褚辈，得似老僧书。",
      "尤物世希有，昭陵劫灰馀。",
      "玉函人不见，茧纸乃蠹鱼。",
      "梅花一片石，犹自宝璠玙。",
      "定武久荆棘，长安复丘墟。",
      "茂林有陈迹，今谁山阴居。"
    ]
  },
  {
    "id": "c16655df21a48493820fa5f3d00c5c47",
    "title": "题沈华父送行诗卷",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "孟阳索吾锦，景纯夺吾笔。",
      "老我叹才尽，秀句吐不出。",
      "东阳有行卷，展玩已盈帙。",
      "乘雁岂为多，买菜复求益。",
      "嗟君乃佳吏，家世本经术。",
      "一从冠惠文，不肯事占𠌫。",
      "贞廉啮苦檗，和劲调玉瑟。",
      "簿书谢嚣尘，车马动行色。",
      "君如击水茝，我似退风鹢。",
      "出处两忘言，黄花秋淅沥。"
    ]
  },
  {
    "id": "c16655df21a484934b1ee812bc9f9835",
    "title": "题月心诗卷并记遇仙事云",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "东轩记待月，纵笔说性命。",
      "岂惟不知月，实亦不知性。",
      "文虽欧苏工，理至关洛定。",
      "人心如明月，尘垢失清净。",
      "雾收海气澄，天迥风力劲。",
      "持我光明珠，照此大圆镜。",
      "镜中双彩鸾，翔立请骖乘。",
      "御宴影娥池，神飙忽吹醒。",
      "鸾飞晓镜空，龙睡渊珠静。",
      "依旧碧潭心，无复琼楼兴。",
      "韩郎固有言，仙人未贤圣。"
    ]
  },
  {
    "id": "c16655df21a4849332b46307235d87ac",
    "title": "题百雁图",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "青天一张纸，群雁飞来远。",
      "秋渚芦潇潇，徘徊下清浅。",
      "若烹不能鸣，一一俱不免。"
    ]
  },
  {
    "id": "c16655df21a48493f067f8c23831a5f8",
    "title": "咏风",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "好风何处来，天籁出众窍。",
      "披襟怀楚台，击筑思高庙。",
      "扶摇九万里，自谓一息到。",
      "安知大鹏运，不满斥鴳笑。",
      "终当谢蓬蒿，振翼绝海峤。"
    ]
  },
  {
    "id": "c16655df21a48493386c42808ae48fe8",
    "title": "夏雨",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "仲夏井泉溢，雨声集虚堂。",
      "银竹泻高檐，静听何浪浪。",
      "莲叶不受水，盘珠走低昂。",
      "溽润逼衣篝，缝我新葛裳。",
      "愧彼作田人，蓑笠排青秧。",
      "出户懒著屐，扫地烧木香。",
      "白昼生睡思，徐徐到羲皇。",
      "梦觉闻鼓吹，草蛙怒方塘。",
      "竹尾起寒烟，湿萤度微光。",
      "邻翁闭门卧，中夕啼苍黄。",
      "三日绝薪卖，积潦势颓墙。"
    ]
  },
  {
    "id": "c16655df21a48493cbd631954c67895f",
    "title": "秋感",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "遥夜百感集，白露下空庭。",
      "秋风入草木，众叶会飘零。",
      "甘液始润物，履霜渐阴凝。",
      "哀哉石榴树，谶语成添丁。",
      "兰艾既同焚，孰别臭与馨。",
      "皇天默不语，今古常青青。"
    ]
  },
  {
    "id": "c16655df21a48493e42b99d56b3fd079",
    "title": "月",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "青天一片玉，上有众星列。",
      "夜中光渐小，让此玻璃月。",
      "白兔卯时生，桂子秋后结。",
      "天上有山河，两界隔吴越。",
      "何当御嫦娥，万里驾飞辙。",
      "太白为前驱，彩鸾相继发。"
    ]
  },
  {
    "id": "c16655df21a484934d8f869749325a9f",
    "title": "徐德文索雪冈诗云已得而复失余寻旧稿亦无见想滕六遣六丁取之去矣再赋",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "雪飞不择地，因高势易积。",
      "玉龙二百丈，横卧前山脊。",
      "随香去寻梅，路白无行迹。",
      "铁笛吹一声，惊裂苍崖石。"
    ]
  },
  {
    "id": "c16655df21a484936d9942710bc98eae",
    "title": "新移瑞香不得雨有叹",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "瑞香儿女花，艳洁而芳妍。",
      "得之古精庐，移置列槛前。",
      "易地费人力，不出花自然。",
      "深虑本先拨，枝叶随之颠。",
      "是时夏久旱，不雨龟坼田。",
      "林木且忧枯，弱植岂自全。",
      "既已厄于人，况复遭此天。",
      "天与人仇之，命也花自怜。",
      "井筒灌朝夕，小润培芳年。",
      "封植岂无心，荣枯自有缘。",
      "何时回春风，笑挽司花仙。",
      "携手共樽酒，醉卧云锦边。"
    ]
  },
  {
    "id": "c16655df21a48493fe73f8a053f90329",
    "title": "生意堂赋玉簪花得相字",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "娟娟秋兰花，绿叶何披猖。",
      "沙鹭明玉羽，冰蚕吐丝肠。",
      "倩盼宜素绚，追琢少金相。",
      "居然铁石心，爱此风露香。",
      "何当竞春华，亦复委朝霜。",
      "折花三太息，援笔临清觞。",
      "明年花好在，坐客忘潇湘。"
    ]
  },
  {
    "id": "c16655df21a48493c7dfd3f1392539ce",
    "title": "老桂古字韵",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "人受气之精，百岁惊风雨。",
      "少壮会有衰，神散无复聚。",
      "木受气之偏，生旺寄于土。",
      "枝干老更奇，花叶落仍吐。",
      "君看山中桂，秋露滴金乳。",
      "种者是何人，赏者经几主。",
      "天香入酒冽，吸月空怀古。",
      "素娥笑白发，对影独起舞。"
    ]
  },
  {
    "id": "c16655df21a484934b3c31e521205cbf",
    "title": "咏松",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "老松如枯骸，短松覆儿发。",
      "城中薪价高，斤斧不时伐。",
      "难长虬龙姿，免藏虎豹穴。",
      "樵童出山暮，步担挑新月。"
    ]
  },
  {
    "id": "c16655df21a484934d087fc13ea21926",
    "title": "泗滨石",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "荆山石有玉，楚国无人知。",
      "再献犹弗售，抱璞空自悲。",
      "他日遇良工，乃始称其奇。",
      "宝传数百载，邯郸又得之。",
      "秦人请城易，赵氏以为疑。",
      "不予宁负曲，予之恐见欺。",
      "相如奉使往，持璧指瑕疵。",
      "冲冠遽如许，睨柱欲何为。",
      "衣褐已归赵，汤镬安足辞。",
      "奇哉古若人，掩卷空嗟咨。",
      "是非定百世，成败止一时。",
      "天生此尤物，前后成祸基。",
      "有美当韫椟，炫鬻诚非宜。",
      "和氏不待价，刖足将尤谁。",
      "人才国轻重，璧岂系安危。",
      "相如真暴虎，虽死悔莫追。",
      "二子有遗憾，仲尼真吾师。",
      "泗滨一片石，不染自成缁。",
      "上有华林字，疑是故物遗。",
      "春官雅好古，传载烦文移。",
      "主人不敢惜，持贡白玉墀。",
      "埋光经几年，不与赏音期。",
      "无意博连城，得失轻毫厘。",
      "二事拟非伦，聊以资吾诗。"
    ]
  },
  {
    "id": "c16655df21a484937fce12893a6af2be",
    "title": "车",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "舟止奔牛堰，始识丹阳车。",
      "规制殊草草，力不任驰驱。",
      "淮安距宿迁，代之牛与驴。",
      "轩盖乃差大，双轮夹一舆。",
      "軝衡輗軏轸，名物与古殊。",
      "梓人不知经，多以方言拘。",
      "输载亦稍丰，日行百里馀。",
      "御者非王良，隉杌不安车。",
      "蒲轮召申公，养老宜徐徐。",
      "干禄以为荣，愧我非纯儒。",
      "小儿问金根，其制复焉如。",
      "舆服汉最详，具载班范书。",
      "慎勿似韩昶，问学当勤渠。"
    ]
  },
  {
    "id": "c16655df21a484932b622ef40d6546bb",
    "title": "挽赵益之",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "汝父昔吾友，汝翁昔我师。",
      "汝时侍亲侧，楚楚玉雪儿。",
      "稍长从吾游，学问乃大奇。",
      "风木不待养，垣室空遗基。",
      "成立汝有望，修短吾莫推。",
      "四世积善心，一门无庞眉。",
      "俯仰三十载，三丧路人悲。",
      "受气各有终，劳生嗟奚为。",
      "墙东荷锄叟，夙受汝翁知。",
      "老怀念畴昔，不觉哀涕垂。",
      "欲志殿中墓，健笔惭退之。"
    ]
  },
  {
    "id": "c16655df21a4849306e4e9c3169bda55",
    "title": "挽邓友梅",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "箫鼓何阗阗，西风吊客船。",
      "主人辞华屋，輤车落荒阡。",
      "芙蓉一片石，千古怀人贤。",
      "唤醒梅花魂，荐之秋菊泉。"
    ]
  },
  {
    "id": "c16655df21a48493a6c3df2837c46c47",
    "title": "北入穆陵关皆山石崩沙北风尘起行人良苦因作",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "大风北来沙触面，行人咫尺不相见。",
      "寒日无光天地晦，一似项刘睢水战。",
      "四山确荦路摧车，涧壑涓流长一线。",
      "土檐烟突两三家，鬼貌鹄形何物变。",
      "葛卢牛语谁能别，公冶禽言难复辨。",
      "古磁浊酒时招饮，破瓮酸齑聊自荐。",
      "吾闻临菑称钜丽，十二山河据形便。",
      "姑尤聊摄旧提封，夷吾小白初营建。",
      "三归反坫侈国中，九合衣裳出幽鄄。",
      "孟姜洵美共翱翔，稷下群游逞雄辩。",
      "盛衰气脉不可测，往来今古更相禅。",
      "干戈流徙人物换，水火崩腾陵谷转。",
      "会使雍门重感慨，无复苏秦昔夸羡。",
      "山东负海犹如此，六合茫茫难睹遍。",
      "安得长剑倚白云，手抉狂飙清九县。"
    ]
  },
  {
    "id": "c16655df21a48493bda56b97cdd66f5d",
    "title": "出镇口止见小峰",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "镇东小峰独无侣，中峰徐来顾其弟。",
      "大峰偃蹇背面去，似嫌俗客不与语。",
      "无奈我行节节高，山欲藏身恐无所。"
    ]
  },
  {
    "id": "c16655df21a48493c25a2cb3129dba8e",
    "title": "访何庵观水陆功德",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "山收雨脚云气湿，葛藤刺屦穿径入。",
      "精庐桃李花漫山，磬钟声绕落花间。",
      "野僧净设伊蒲供，译说西方如说梦。",
      "我方谈笑耳不闻，寒窗暮对西山云。"
    ]
  },
  {
    "id": "c16655df21a48493a2d69920bfad09f2",
    "title": "即事",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "南窗阴阴日色薄，北窗烈烈风声恶。",
      "破衲蒙头睡正浓，地炉煮饼铛折脚。",
      "小奴惊叫老婢嗔，我愧口腹烦他人。",
      "豪家香阁暖生春，人乳蒸豚蜡代薪。"
    ]
  },
  {
    "id": "c16655df21a484935a771206ce204b16",
    "title": "壬辰六月旦日记异",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "六月朔旦昧爽天，我梦蝴蝶飞翻翻。",
      "一声惊觉不可执，铿然有物堕我前。",
      "阴风萧萧榻震动，褰帷一咤声寂然。",
      "向空抹漆无所睹，堂上呼灯人自眠。",
      "一生学道心勿动，养气未敢轻先贤。",
      "元忠昔日鬼移床，厅庑之下凡三迁。",
      "稚圭卧内见匕首，金带忽置城头边。",
      "二公名德余不及，鬼贼揶揄空自怜。",
      "神奸无复照金鼎，偷儿何暇哀青毡。",
      "二端是否吁莫辨，一夕仓卒嗟何缘。",
      "吟哦未断纸窗白，山寺风雨鸣钟悬。",
      "起来搔首空四壁，湿薪灶婢愁炊烟。"
    ]
  },
  {
    "id": "c16655df21a4849336f4231420ba75a7",
    "title": "庚子七月书事",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "今年低洼水生鱼，去年高亢旱坼龟。",
      "阴阳似属天公事，庙堂可是无皋夔。",
      "劝分纳粟令如火，老稚依然鹄形饿。",
      "嗟汝命薄独可怜，穹官巨室无凶年。"
    ]
  },
  {
    "id": "c16655df21a48493d4fd711a7457d682",
    "title": "腊月二十九日作",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "夜漫漫，尘冥冥。大车道上槛槛声，三十馀里天未明。",
      "一轩一轾不得宁，倚坐兀兀摇心旌。天寒岁暮霜雪零，嗟哉客子谁汝令。"
    ]
  },
  {
    "id": "c16655df21a48493caad70253b91c8fd",
    "title": "和曹士开侍御见寄韵",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "南台御史忠贯日，当昼妖狐屏无迹。",
      "端方自是廊庙器，错落天球间宏璧。",
      "记曾缓带理江城，犹忆尊前坐谈客。",
      "春树相思白日晚，月梁入梦青灯夕。",
      "乘车戴笠高与下，倚楼看镜今非昔。",
      "壮心无复夜闻鸡，莫比司空须恨赤。"
    ]
  },
  {
    "id": "c16655df21a4849369b35308b8529beb",
    "title": "寿王君明",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "去年中秋月色高，吴山痛饮推文豪。",
      "今年依旧故乡月，纷纷青紫夸儿曹。",
      "世间儿曹何足数，芙蓉仙人在江浦。",
      "握荃怀瑾遗世纷，黄卷日与圣贤伍。",
      "曾攀月桂臼边枝，素娥夜半睡不知。",
      "觉来薄怒赪自持，与仙重约三秋期。",
      "一朝功成九霄去，小黠肯顾偷桃儿。",
      "城东白发龙钟叟，瓣香来祝仙人寿。",
      "长生辟谷未要学，千载与君期不朽。"
    ]
  },
  {
    "id": "c16655df21a4849331f505a60c14f02e",
    "title": "察罕布哈忠翊父殁王事母表门闾本官弃职侍养守制三年一门节孝人所难能作诗美之",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "王气初不限中华，至性未尝根六籍。",
      "门闾节行世所钦，父子忠孝天应惜。",
      "连环解玉理坚致，老蚌剖珠光的皪。",
      "伯也执殳万人敌，血染征衣归不得。",
      "空留明镜照孤鸾，妾颜如花心如石。",
      "鬒云渐变蚕丝白，蓬首何曾御脂泽。",
      "北堂手植忘忧草，幸有斑衣可娱老。",
      "不须遣使寄当归，儿无远志归来早。",
      "事亲日短当爱日，只今三年已素鞸。",
      "宰予衣锦殊未安，温峤绝裾非小失。"
    ]
  },
  {
    "id": "c16655df21a484939cda09917916255b",
    "title": "雅宜山在城西五十里有德庆庵在其下穹窿山福顺寺长老绍尧翁作诗取以雅宜为号求诗",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "雅宜山低一拳石，气压华嵩千丈碧。",
      "不论城市与林丘，爱山例是诗人癖。",
      "寒泉修竹苍崖底，青山解与高人语。",
      "花落猿吟总是机，举似山僧尽成句。",
      "山僧来献诗人号，百种不如山色好。",
      "德庆禅床明月夜，馆娃人海红尘晓。",
      "我知山心雅好静，荦确不容车马造。",
      "草堂宜雨又宜晴，藜杖芒鞋时一到。"
    ]
  },
  {
    "id": "c16655df21a48493a664d76d97317793",
    "title": "赠道人周大方",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "道家者流双凤仙，迂访墙东老田叟。",
      "叟读儒书五十年，一事不成今白首。",
      "道人过门何所求，期将汗漫东北游。",
      "青蛇三尺风雷吼，玄鹤一声天地秋。",
      "吏商奔走日百里，区区嗜利与名耳。",
      "道眼视之海中沤，炎夏长途何必尔。",
      "吾师之师柱下史，紫气曾惊关尹喜。",
      "当时剩却五千言，焉用老人诗一纸。"
    ]
  },
  {
    "id": "c16655df21a4849329cefc2a58549342",
    "title": "赠潘道士祈雨",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "人天相距尺有咫，雷电六丁绕吾指。",
      "药师马上寄小瓢，夜半一滴洒千里。",
      "古湫源竭老蛟泣，新秧秀濯田畯喜。",
      "匣收宝剑卷阴符，师归宴坐茅峰里。"
    ]
  },
  {
    "id": "c16655df21a4849360f336b6a187b190",
    "title": "赠郑元明术士自言安晚之孙故诗及之",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "梁灏八十有二岁，自从天福逮雍熙。中更乾德五星聚，晚赐龙头拜玉墀。",
      "吾今之年灏相若，布衣落拓何能为。吟诗独与熊儿和，作赋那求狗监知。",
      "龙钟久纳少年侮，耿介尤为谄子嗤。吾闻长沙赵彦仁，豫知郑相秉化钧。",
      "从容杯酒托二子，端嘉之际俱名臣。是时宋德已衰谢，扶颠江左尚有人。",
      "安晚之孙今为庶，嗟我与子俱邅迍。不须谀我有许寿，且道何时脱子贫。",
      "清和四月天气新，共买一醉抛青春。穷通寿夭俱莫问，盖世英雄一窖尘，草间惟有石麒麟。"
    ]
  },
  {
    "id": "c16655df21a4849370c5c38ecc0c57cf",
    "title": "赠张明德星士",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "二曜五纬万古悬，甘石之学今不传。",
      "术家能以天占人，圣人乃以人占天。",
      "仁义礼智性所具，吉凶祸福命使然。",
      "命天俵赋定不易，性我受用修则全。",
      "经文二百有五字，明德乃在新民先。",
      "君从何处讲此学，直溯建洛窥先贤。",
      "工夫潜深秋日静，本真莹静霜月圆。",
      "市声初散帘欲下，龟筴未收客下马。",
      "一人妄计秩崇庳，一人猥算资高下。",
      "纵横二位布逆顺，错落五行分制化。",
      "先生拊掌笑且答，二客相看面如赭。",
      "徐言至善同一初，非愚不足智有馀。",
      "万物不齐气杂揉，是心本明如太虚。",
      "不须詹尹就决疑，客如不信问子舆。"
    ]
  },
  {
    "id": "c16655df21a484939f118cea955a7f64",
    "title": "壬申冬晦叔译史归别小诗奉饯",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "苍颉制字传羲皇，鬼神夜哭殊仓黄。",
      "语言声律未易下，嗟君楚产学北方。",
      "又能经术饰吏事，笔墨岂足尽所长。",
      "邮亭一夕饮离觞，他年富贵勿相忘。",
      "天无烈风海波静，白雉九译贡越裳。",
      "盛时努力早出仕，成诵姬旦坐明堂。"
    ]
  },
  {
    "id": "c16655df21a48493198eedd4a2cab05d",
    "title": "从圣国宝二茂才叙别",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "龙门世家史学祖，足涉淮湘到邹鲁。",
      "儿生堕地弧在左，妇闭车中为谁苦。",
      "二君雁荡游虎林，逆旅一笑论古心。",
      "地炉画灰事未竟，推窗看天雪意深。",
      "山寒约共梅花语，江水东流予北去。",
      "明年春风上石渠，道傍为我吊望诸。"
    ]
  },
  {
    "id": "c16655df21a48493f0e8bf6ee88845fb",
    "title": "留别山村乐闲菊存爱山梅村并寄景初慎与国华",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "南来飞雪如柳花，北归柳花如飞雪。",
      "乾坤偪仄困羁旅，江山苍莽惊岁月。",
      "白云冉冉千里外，滴尽春林子规血。",
      "故人回首乱峰青，古堠斜阳照离别。"
    ]
  },
  {
    "id": "c16655df21a4849356aac44e21114cf7",
    "title": "送马伯亨西省郎中",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "惊吾学问非少年，羡君功业当壮年。",
      "曾闻鸡声共起舞，老我输君独著鞭。",
      "腊寒枯柳不堪折，欲别未别心茫然。",
      "关塞黑风虎方啸，江湖白浪龙正眠。",
      "洪都西统数千里，俊乂如林足驱使。",
      "好将旧榻拂尘埃，佳客可能无孺子。"
    ]
  },
  {
    "id": "c16655df21a48493bbf83067e6424579",
    "title": "送干寿道同知北上",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "甲寅诏下兴贤才，吴中多士轰春雷。",
      "门外鹄袍那可数，一人独上黄金台。",
      "宦途诘曲容不得，直向东海窥蓬莱。",
      "蓬莱水阔云气浮，眼看健翮摩天游。",
      "故乡六载不归去，老尽西风菊径秋。",
      "归来四壁亦不恶，人羡锦衣君不觉。",
      "馆娃茂苑正凄凉，古汴黄河复漂泊。",
      "问乡安在迟一见，承恩内直金华殿。",
      "从容薇阁演丝纶，花间应隔同年面。",
      "自恨山中老樗栎，拥肿不堪逢匠石。",
      "枯梢无复起春风，一生空负吹嘘力。"
    ]
  },
  {
    "id": "c16655df21a48493422a7baad94a8fd6",
    "title": "送祝君晟之官昌化",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "九里河梁昔携手，酒酣共折城南柳。",
      "春风六载忽吹过，浮云万事无不有。",
      "馀生闭户忍寒饿，薄宦随方困奔走。",
      "径从莲幕换青衫，犹胜兔园嘲白首。",
      "我床昨夜破却瓮，君印何时大如斗。",
      "肯将车服耀故人，未觉来往烦佳友。",
      "从今出处可忘言，柳边重饮城南酒。"
    ]
  },
  {
    "id": "c16655df21a484930df796045e7dbe96",
    "title": "送经之偕义斋两舍人入燕并呈善之待制",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "君马三渡白沟河，沟水东流青草多。",
      "踞鞍顾盼聊试耳，伏枥悲歌奈老何。",
      "古人千金重然诺，把臂况受生死托。",
      "肯先申白独辞楚，且伴机云双入洛。",
      "道远始知离别苦，地僻应思宦游乐。",
      "荣名日久当日厌，浮生花开又花落。",
      "平世应无战国材，选贤何日到金台。",
      "寄声玉堂老仙伯，桂树秋风归去来。"
    ]
  },
  {
    "id": "c16655df21a48493259a6ebfc00150c0",
    "title": "送节之衡之两舍人入燕",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "龙驹凤雏两陆子，并驾秋风鞭騄駬。",
      "老眼一见失惊喜，定知乃翁元不死。",
      "生子真足慰人心，景升诸儿豚犬耳。",
      "满朝誉翁不容口，世禄固应传不朽。",
      "为官岂计多得钱，取印终须大如斗。",
      "我是韩家十八郎，里中曾拜北平王。",
      "碧梧停鹄已飞去，玉雪娟娟今在傍。",
      "往事伤怀泪如水，矻矻穷年吾老矣。",
      "欲追霞佩小颉颃，手倦束书携不起。"
    ]
  },
  {
    "id": "c16655df21a48493acc12c93335da78e",
    "title": "送杨起之安丰录判",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "芍陂茫茫古边城，鸡犬相闻今乐土。",
      "交兵往事空流水，避乱居民尚遗堵。",
      "似闻此地岁丰穰，要得清官手摩拊。",
      "君才天马足神骏，老大去年参选部。",
      "闽中实历禆风宪，淮右先声动官府。",
      "争看祖道车骑众，力疾登途霜月苦。",
      "墙东故人懒出门，浊酒黄花对谁舞。"
    ]
  },
  {
    "id": "c16655df21a48493f38f8e22fc7e49c4",
    "title": "送黄子高常熟教授",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "儒科一废四十年，甲寅诏下初兴贤。",
      "鸡窗夜半同起舞，竟让祖生先著鞭。",
      "去乘騄駬首燕路，归骑赤鲤游琴川。",
      "川中疑有古文学，子游故里今依然。",
      "采芹思乐弦且歌，官况虽清奈冷何。",
      "省台衮衮岂足羡，燕雀喧啾入网罗。",
      "残春积雨困花柳，天气昏昏如中酒。",
      "怕逢北客问新事，更恨东人夺佳友。",
      "暮年离别意鲜欢，追思得失空长叹。",
      "诗成写寄掩关卧，梦逐飞絮黏征鞍。"
    ]
  },
  {
    "id": "c16655df21a4849386296a0ac386b8c2",
    "title": "奉饯子华教授北上时癸酉三月",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "清明上巳三月中，一春天气少冲融。曈曈初日翳复吐，黄尘涨起西北风。",
      "有客束书挟两童，南来两马一马骢。举鞭萧萧易水东，博徒剑客时相逢。",
      "怪君体弱心甚雄，声名壮健惊老翁。元英磨室渺无踪，黄金谁为隗筑宫。",
      "茫茫宇宙今古同，天时人事安有终，江柳自绿山花红。"
    ]
  },
  {
    "id": "c16655df21a48493bd0caf793524a502",
    "title": "送吏员迁调松江",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "吏员务选才具良，不问他邦与吾乡。",
      "珠金出产已足贵，兰桂移根亦自香。",
      "诸君此行良不恶，居家何如宦游乐。",
      "季鹰曾忆松江鲈，士龙空叹华亭鹤。",
      "昔人还乡苦不早，今人离乡涉远道。",
      "渔舟泛泽青茫茫，客衣吹霜白皓皓。",
      "朱甍结构井邑富，画戟清闲官府好。",
      "纷纷刀笔心自厌，落落功名身未老。",
      "要看入海运大鹏，不恨出山成小草。"
    ]
  },
  {
    "id": "c16655df21a4849391938a37541d2ac3",
    "title": "送吴子长入京",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "乙亥江城守宵遁，连营锦帐排锋刃。",
      "丁男释耒儿女啼，朱门一夕黄金尽。",
      "我时拥卒护乡井，纻袍白马君来省。",
      "石床试剑人血腥，地炉传酒牛炙冷。",
      "手挥谈麈看落月，平明索饭出门别。",
      "虎林山头却寄书，一字不问家何如。",
      "乾坤风雨旦复旦，家家升平吃饱饭。",
      "君才筦库久繁剧，我老诗书更忧患。",
      "肯将出处问猿鹤，自觉高低笑鹏鴳。",
      "浩荡炎风扇区野，斜日征鞍古榆下。",
      "功名不复念远道，富贵自觉颜色好。",
      "俯仰畴昔予何言，梅雨敲窗湿诗草。"
    ]
  },
  {
    "id": "c16655df21a48493bb0b11c1acf7b721",
    "title": "送罗秋崖",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "宰相昔起富春山，门生四海皆达官。",
      "笺书争宝朵云样，题诗便隔纱笼看。",
      "知君相与有瓜葛，绝口不道人所难。",
      "何不跨鳌上金銮，胡为采芹坐江干。",
      "群鸮飞来争野葚，三鳣不足供朝餐。",
      "人生荣悴何足叹，海水会使桑田乾。",
      "当轩下马昔日盛，闭门罗雀今朝闲。",
      "群儿瑟缩手不热，先生落魄毡犹寒。",
      "范阳城南丹旐归，何人送者车班班。",
      "羊昙独洒西州泪，孟尝空感雍门弹。",
      "老树春残蝴蝶去，沧江岁晚白鸥还。",
      "北风吹雪被长峦，诗囊酒榼随征鞍。",
      "请君读诗饮美酒，归日谢客牢闭关。",
      "世间万事不须问，西湖柳色差可观。"
    ]
  },
  {
    "id": "c16655df21a48493e08f750cb6c593f3",
    "title": "送吴君远",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "暨阳幕职无他奇，置薤一本水一盂。",
      "钟鸣张烛起署事，坐看日落庭西隅。",
      "雁行钳纸走却立，高悬明镜分丝铢。",
      "长官堂上口啸诺，时时隔舍闻歌呼。",
      "荒村人闲花自落，圜扉昼静草欲芜。",
      "褰帷使者上治状，为出清冰置玉壶。",
      "小儿踉蹡老翁怒，细问代者如君无。",
      "楚苔渍雨古驿寒，酒酣写出阳关图。",
      "君行上马慎勿驱，梅水绿涨南兴湖。"
    ]
  },
  {
    "id": "c16655df21a48493c94c30c08ee1242f",
    "title": "送黄子高如泰州谒朱南伯",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "采采江蓠步石涧，东望海堤青不断。",
      "故人泮上谁饮酒，尺素不来鱼尾短。",
      "黄子卓荦文更奇，命驾千里赴相思。",
      "长江凫雁不足数，旷野虎兕将何之。",
      "景德寺前读书阁，彦国九原不可作。",
      "寄声故人加餐食，昨夜秋风淮水恶。"
    ]
  },
  {
    "id": "c16655df21a48493456a88393ff88d71",
    "title": "送张子野",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "江淮落南俯闽峤，山水相背风马牛。",
      "间关草就北征赋，日暮弹铗君何求。",
      "袖中漫刺通姓名，犹及庆历思中州。",
      "子京永叔老交友，白首莺燕陪风流。",
      "今无花月听水调，但见满目森戈矛。",
      "长歌送君万里游，天荒地老令人愁。"
    ]
  },
  {
    "id": "c16655df21a48493b388a32569529b72",
    "title": "送徐舜辑",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "彦霖父子魏公客，持国之兄招不得。",
      "豪华落尽漳水流，主人眠石扃醉白。",
      "天倾地坼古今愁，浣花穷杀老参谋。",
      "窗寒雪压灯昏夜，门静虫吟叶落秋。",
      "平生故人渺江浦，谁往省之遣宗武。",
      "惜哉赤白两洪崖，敢道交情弃如土。",
      "回舟蘋浦思依依，空忆桃花鲚鲙肥。",
      "竹西骑鹤不可去，西州万里将安归。",
      "南山之阳木已老，南山之阴木尤槁。",
      "不信春风吹不苏，珍重岁寒宜自保。"
    ]
  },
  {
    "id": "c16655df21a48493c7ac5d77c65e7830",
    "title": "送仲华葛兄",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "蓉城诸葛何绵绵，一门青紫三百年。",
      "闻孙流落湘江上，手握美瑾怀香荃。",
      "夜行衣绣岂足荣，归梦皛皛经山川。",
      "君家元有紫荆树，一枝两枝枯或妍。",
      "当暑归来憩其下，俯仰陈迹心茫然。",
      "墙东野人头雪白，乃翁坐上琴书客。",
      "凤毛一见眼双明，豚犬吾儿空自责。",
      "追思老少各时异，坐阅兴衰疑世隔。",
      "江湖来往慎风波，他年重会铜驼陌。"
    ]
  },
  {
    "id": "c16655df21a48493a1391b4e4cf9fcf8",
    "title": "送北禅释天泉长老入燕",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "金身梦觉白马东，西来禅教各一宗。讲师高据狮子座，缁素群集惊盲聋。",
      "天华咫尺飞坠地，夜烛神光满室红。远师道林嗣宗风，专谈义学离禅锋。",
      "三叶五性总超诣，一枝擘与天泉翁。不泥筌蹄求解脱，不执文字迷本空。",
      "黄梅四月上卢龙，骑驴不下莫相逢。徐州麦饭足可饱，青州布衫谁与缝。",
      "卢沟桥边石头滑，飞锡径入明光宫。手挥玉麈天颜喜，身被红绡帝渥浓。",
      "回头却笑虎丘石，夜半不忆寒山钟。君不见懒残昔住衡山峰，使者召之终不从，天寒垂涕石窟中。"
    ]
  },
  {
    "id": "c16655df21a4849328a4d4fcefa25dde",
    "title": "己卯题吴江长桥二首",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "瓜步投鞭湿马尾，吴江犹是衣带水。",
      "阳侯不敢驾风涛，神剑自断长虹死。",
      "木罂夜半飞渡军，缚筏驱丁命如蚁。",
      "波心两龙忽跳出，一声金鼓波神泣。",
      "兴废相望五六载，斜阳独倚栏干立。",
      "酒酹波神叫不应，剑铓冷浸秋蒲碧。",
      "江头朱栏四千尺，一望初疑几十里。",
      "左约江流右截湖，桥东出日桥西雨。",
      "渔歌答响远相失，群雁旅泊迷葭苇。",
      "荒村独木横野渡，深厉才能湿衣履。",
      "乘舆足受两三人，犹当杠梁涉溱洧。",
      "书生眼力小如瓮，一睹巨丽心惊喜。",
      "吁嗟人力不可到，毋乃神功役山鬼。",
      "忆昔燕兵下江浙，马逸风騣卷滩尾。",
      "长驱水陆一时进，钱塘破竹从风靡。",
      "川流衰竭王气尽，成败反复固其理。",
      "汴师平南将彬美，南人死恨樊若水。",
      "采石浮桥一夕成，晓出降幡人姓李。"
    ]
  },
  {
    "id": "c16655df21a48493bb65dd32665dda8b",
    "title": "宁晋李照磨筑室奉亲名曰芝室索客赋之",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "口诵严君口授书，手提慈姥手缝衣。",
      "寸草安能报春晖，远志不敢回当归。",
      "嗟儿客宦游有方，舅姑晨兴妇在旁。",
      "手供鲑菜晡下堂，几席代汝亲扶将。",
      "白云英英赵州山，玉琴石榻窗户闲。",
      "上池饮罢燕坐间，生香满室光照颜。",
      "钟英毓秀自乃翁，草木臭味将毋同。",
      "借锄取帚面发红，偕饮甘露薰祥风。"
    ]
  },
  {
    "id": "c16655df21a48493898592855062e9ca",
    "title": "寄题俞氏草堂",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "浣花老人溪上住，野梅官柳桥西路。",
      "碧鸡坊外少人行，晓带春星自来去。",
      "荒基藓合无寻处，峡川万古流诗句。",
      "紫芝之孙居澄江，琼茅结宇青竹窗。",
      "南墙夜深塔铃语，古寺白鹤飞来双。",
      "索我新吟写君趣，开卷悠然起幽思。",
      "我尝十年卜山居，经营未有瀼西地。",
      "风流纵似老参谋，资给应无贤录事。",
      "愿君分借半间云，胜日当携茶具至。"
    ]
  },
  {
    "id": "c16655df21a484930693f66479f4abac",
    "title": "题南夫四时佳致园亭",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "桐川博士老文学，出处乃在可否间。",
      "舍东支径劣百步，墙北危亭俯两山。",
      "风花辞枝黏草碧，雨竹卸箨连苔斑。",
      "林皋红叶白雁早，江国琼英翠羽寒。",
      "一年天与四时景，百岁人无半日闲。",
      "扰扰鸣钟戒晨起，昏昏秉烛愁夜阑。",
      "蜉蝣生死寄黄壤，乌兔飞走凋朱颜。",
      "主人自得静中趣，物理常于动处观。",
      "从容琴书寓真乐，邂逅樽前追清欢。",
      "良时佳友不易得，恶客未至门先关。"
    ]
  },
  {
    "id": "c16655df21a4849336cd6aae658ee80d",
    "title": "题立斋不碍云山亭",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "英英山中云，苍苍云外山。云山偃蹇若高士，不傍贵人门户间。",
      "藕堂老人家四壁，诗句曾参浣花客。一亭半落平畴外，拾尽乾坤眼犹窄。",
      "樵歌断处起寒青，鸟影明边际空碧。玉鸾不入巫阳梦，满榻凝尘室生白。",
      "昨宵础润卜雨来，岸巾栏角小徘徊。忽然一片黑模糊，失却万丈青崔嵬。",
      "有风飒然起林薄，如觉天日徐徐开。推窗看山色如故，断云飘零不知处。"
    ]
  },
  {
    "id": "c16655df21a48493124eb414dab09b49",
    "title": "书范石湖白髭行后",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "渡江莫盛乾淳间，虞范诸贤鬓未斑。",
      "功名草草负遗恨，老死不见巩洛山。",
      "我近经行石湖路，范家水名王家墓。",
      "风流一代竟澌尽，手泽何人为珍护。",
      "直当慷慨论兴亡，奚暇悲歌叹衰暮。"
    ]
  },
  {
    "id": "c16655df21a48493f45608a5ea18dc9d",
    "title": "题程子充少监家藏二诗遗墨",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "教子惟欲谄，嫁女惟欲官。床屏触头乃翁怒，文书衔袖媒姥谩。",
      "痴人一笑可绝倒，古训相传良独难。大夫有愧程监察，上谷敢望元遗山。",
      "易箦微言尚典刑，出门别语重丁宁。子无橐装与宝剑，女无绣褥与金屏。",
      "各赠骊珠五十六，藏在肺腑为深铭。梓乔俯仰俱莫及，冰玉清润尤相形。",
      "水衡使者直而温，遗山宅相监察孙。禔身务学承先志，范世传家示格言。",
      "正大去今八十年，流风遗俗犹有存。谁能题诗墓柏下，使两仙翁起九原。"
    ]
  },
  {
    "id": "c16655df21a48493f275df05342e7ea7",
    "title": "甲申春张菊存游洞霄诸公饯诗盈轴越明年余过故都补行卷之末",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "春申下邑荒江滨，有眼不识钱塘春。",
      "朅来南北两高峰，乍见西施真美人。",
      "晓妆浓淡看不足，誓结鹑衣老湖曲。",
      "安知湖曲有高人，如此仙姿尚嫌俗。",
      "别寻大涤登天柱，气压群峰三十六。",
      "归来书窗风雨夕，潜听三竺山灵哭。",
      "眷言玉局老飞仙，摩挲铜狄今几年。",
      "神蛟飞鼠亦何有，金堂玉室空茫然。",
      "天风吹醒丹泉酒，碧桃津远人回首。",
      "石上禽馀捣药声，绝怜无诀授长生。",
      "今年却被山灵笑，依旧湖堤拾芳草。"
    ]
  },
  {
    "id": "c16655df21a484932acc2fa019c12997",
    "title": "题金陵海月潮卷",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "太阴朔望有盈亏，海外随之互消长。",
      "夜半秦淮涌月来，一轮却挂钟山上。",
      "山中那得有潮音，尊师鼻息如雷响。"
    ]
  },
  {
    "id": "c16655df21a48493761a0e389506ec47",
    "title": "题尹存庵行卷",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "钱塘筑坞高于郿，黄金铸成九鼎移。",
      "木棉羁魂招不得，方士入海从安期。",
      "庐陵二老当时在，翰墨光芒透纸背。",
      "尔后空闻化鹤归，我今欲见啼鹃拜。",
      "长安市上重经过，逢人问是伯休那。",
      "劝君且寻遂初赋，人家国事竟如何。"
    ]
  },
  {
    "id": "c16655df21a4849341b99e1326a4d3c9",
    "title": "题分宜谢草庐行卷",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "袁曹官渡争雌雄，荆州侨寄大耳翁。",
      "涕流髀肉消不尽，试与元直游隆中。",
      "隆中自有躬耕者，布衣抱膝茅檐下。",
      "从容一曲梁甫吟，不觉将军三枉驾。",
      "室中屏人才数语，跨荆包益成鼎峙。",
      "南阳陌上龙出云，永安宫中鱼得水。",
      "古今成败真邮传，英杰千年不一见。",
      "识拔端由品藻公，位置无嫌草茅贱。",
      "山中谢客江烟昏，谁携行卷到柴门。",
      "手披康乐草庐赋，知是兰庭佳子孙。",
      "春塘柳禽成昨梦，炎兴相业更谁论。",
      "洞庭三江风浪奔，鲸鱼出没相吐吞。",
      "何为四方归来些，山堂鹤怨能移文。"
    ]
  },
  {
    "id": "c16655df21a48493cbc9b0e9dc3ece2b",
    "title": "题张南山庆九十诗卷",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "翁今百岁少十年，我少公年二十五。",
      "天与翁龄百二十，我已化作原头土。",
      "延年剩得饮食乐，损寿多应作诗苦。",
      "梅开傥获登公堂，一醉犹能戴花舞。",
      "儿孙拍手向我语，公漆点须贝齐齿。",
      "降原陟巘步如飞，饱饭何曾饮人乳。",
      "梦中犹记前朝事，二老相逢必欢喜。"
    ]
  },
  {
    "id": "c16655df21a484931663c87130e3597b",
    "title": "题王复初所藏子昂临禊帖",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "昭陵玉函出人间，开平经今四百年。",
      "永和远距贞观先，俯仰陈迹俱可怜。",
      "古人学书如学仙，笔锋谁入玄之玄。",
      "水晶宫里佳公子，风流翰墨皆天然。",
      "我评逸少非真逸，史载深谋并绝识。",
      "独留茧纸博千金，似是艺成能掩德。",
      "名士由来赝逼真，书空咄咄彼何人。",
      "遗才流落稽山下，修竹娟娟万古春。"
    ]
  },
  {
    "id": "c16655df21a48493887b2be8c63979b3",
    "title": "题登瀛图",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "世传阎公学士图，意象旷雅难形模。",
      "山僧临本持索句，展卷复掩空长吁。",
      "秦王功高塞宇宙，搜揽豪隽供驰驱。",
      "内怀矛甲伺同气，外示闲暇耽文儒。",
      "临城开馆构杰阁，坐见瀛海移西都。",
      "分番夕宿无厌倦，珍膳日给何丰腴。",
      "天光下照天策府，煌煌星象经天衢。",
      "房乔夜半进危计，平明一矢惊临湖。",
      "群贤崛起辅贞观，亦有淹滞如颜苏。",
      "惜哉燕翼谋未善，祥麟接武容妖狐。",
      "殿阶置笏怒未解，田舍收麦言何谀。",
      "策名书府真有腼，空与老姥扶天枢。",
      "贵人一代骨已朽，史笔千载心犹诛。",
      "阎公绝艺今亦无，长安落日明榛芜。"
    ]
  },
  {
    "id": "c16655df21a48493e9805449f234fb86",
    "title": "跋明皇贵妃并马图",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "声残玉笛梨花月，笑指骊泉浴香雪。",
      "宣来天驷玉花骢，醉僛金勒摇东风。",
      "阿环并辔微相顾，一点芳心倩莺诉。",
      "五溪老奴侍鞍侧，招摇先入华清路。",
      "行幸东西春复秋，那知忧乐两相酬。",
      "朝元警跸犹清道，胡马长嘶出蓟幽。",
      "猿声霜冷巴山晓，锦袜遗香清渺渺。",
      "南内凄凉稀进御，海云空阔蓬莱小。",
      "泪湿花容春雨馀，纵有丹青画不如。"
    ]
  },
  {
    "id": "c16655df21a48493adbb71dadb766370",
    "title": "跋赵太祖与韩王蹴鞠太宗石守信楚昭辅党进环而观之",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "紫微垣近一小星，作戏敢与太阳敌。",
      "诸将旁观信雄武，不逃书记收兵策。",
      "开封府尹真天人，受谮朱崖疑老臣。",
      "幸自宫中启金匮，忍使涪陵竟陨身。"
    ]
  },
  {
    "id": "c16655df21a48493c61bc0b43b5cf674",
    "title": "题万户府瑞麦图",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "河中之野木连理，文人作颂何所美。",
      "鲤湖之水莲双葩，史臣纪异不足夸。",
      "木叶饥来岂堪食，莲花远观空有色。",
      "由来上瑞是丰年，芙蓉池外麦连天。",
      "一茎三穗攒秀颖，好事军中万口传。",
      "阅武堂成政多暇，刀剑不如牛犊价。",
      "老农啖饭看升平，奇祥异产从天下。",
      "香饵先收夏陇云，雪匙可卜秋田稼。",
      "绝怜西蜀杜参谋，困饥空怀当世忧。",
      "崆峒麦熟无人穫，且问王师休未休。"
    ]
  },
  {
    "id": "c16655df21a48493d71bd8df7219cfce",
    "title": "题刘晦卿月楼图并饯秋闱之行仍不犯月楼字",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "君不见刘越石，晋阳铁骑围城急。一声长啸震山谷，抛弓散走群儿泣。",
      "又不见庾元规，武昌僚佐相追随。坐据胡床夜笑语，不知宾主竟为谁。",
      "枕戈待旦成何事，终让著鞭先士稚。况复西风尘污人，茂宏举扇思还第。",
      "嗟嗟二子逢世乱，误长清谈空致患。争如今夕倚阑人，一生饱吃升平饭。",
      "百城桴鼓夜不鸣，万里山川秋愈明。黄鹤孤飞白鸥睡，卷帘露气下三更。",
      "初听笛声何激烈，再听书声更清越。素娥密约无人知，今秋丹桂来先折。"
    ]
  },
  {
    "id": "c16655df21a48493e46e415dce7f8db7",
    "title": "题金君泽家山飞云图",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "吴姿楚态谁使然，白石齿齿山娟娟。孤云欲断不断处，中有万斛潇湘烟。",
      "黄榆日晚长洲路，木叶山头几风雨。一声寒雁江南书，萱草灵椿解相语。",
      "解相语，君应知。山风猎猎游子衣，毕逋有待何当归。"
    ]
  },
  {
    "id": "c16655df21a48493e3eb088ba0588c7b",
    "title": "应昌路驿傍有古松一干生十八枝为斧所伤江西胡生图以示州长官命余作诗",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "卢龙迤北道应昌，八月飞雪六月霜。",
      "阴风萧飒百草僵，牛羊陇坂狐兔冈。",
      "破邮古庙人鬼静，傍植巨木百尺强。",
      "孤根绵绵蛰幽土，枝干直上凌穹苍。",
      "何年堂堂十八公，会朝侍立冠剑长。",
      "中有二公能死节，张许崛强存睢阳。",
      "馀生幸或逃斤斧，远地何由选栋梁。",
      "西江行客苦好事，一见携之袖里藏。",
      "摩挲老眼识奇怪，兴作万里神苍茫。",
      "寒斋无复丁生梦，腹内惟闻葵藿香。"
    ]
  },
  {
    "id": "c16655df21a484937cfa071f135dcc43",
    "title": "唐人洗马图",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "君不见雀鼠谷抵介休壁，马甲不解王不食。又不见泰山马色别为群，东封望之如锦云。",
      "英雄角力多相值，嬖幸承恩思自媚。不辞汗血千里劳，驱死尘沙那得避。",
      "何如落日清水湾，骅骝独步春草闲。圉人袒肩没两踝，控辔欲上未上间。",
      "静观物理坐叹息，玉花惨淡何人笔。少陵野老最善评，弟子曾入将军室。"
    ]
  },
  {
    "id": "c16655df21a484936747ecab74bc8ff1",
    "title": "跋牧马图",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "平原浅陂，水草甘美。枯梢吹风，日落尘起。物色祁连山前路，又似逾关渡陇水。",
      "一人解鞍枕欲睡，一人褶裤手仰指。一人持辔却回头，万马攒蹄行复止。",
      "饮者啮者各自然，驰者忽在立者前。驹而幼者随壮者，浴者出没晴波川。",
      "风騣雪尾不受鞭，并驱逐者如争先。须臾两骑独殿后，戎笠持兵相格斗。",
      "老羝挟乳自成群，牧羝人远傍无救。何人丹青手摸写，崿礴胸中有全马。",
      "陆子作诗配駉野，千古传流好事者。"
    ]
  },
  {
    "id": "c16655df21a48493f36b8aabf4f1185e",
    "title": "栽桑",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "细听邻妇低眉说，年年育蚕苦无叶。",
      "山童执筐入市卖，一称百钱犹未惬。",
      "更兼春雨土窗寒，忍见蚕饥头戢戢。",
      "买丝织绢输官外，空借邻机闲一月。",
      "阿姑卒岁无繻裤，小儿露骭风吹裂。",
      "今时县官清且明，课民务本令必行。",
      "担桑赪肩荷锄去，青青布种环郊城。",
      "明年家养一百箔，巷响缫车楝花落。",
      "满笼新丝白雪香，听赛蚕官鼓声乐。"
    ]
  },
  {
    "id": "c16655df21a48493719141ae5ddb1f85",
    "title": "赋烧笋竹字韵",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "先生朝盘厌苜蓿，笋味得全差胜肉。",
      "苍头扫地犀角出，赤燄腾烟龙尾秃。",
      "土膏渐竭外欲枯，火候微温酒已熟。",
      "拨灰可惜衣残锦，解箨犹怜肤跃玉。",
      "青青无日长儿孙，草草为人供口腹。",
      "卢家丞相蒸葫芦，石家无人煮豆粥。",
      "去毛留顶有何好，捣韭作齑空自速。",
      "不如野人工食淡，自办行厨入修竹。",
      "句里曾参玉版禅，胸中会著筼筜谷。",
      "主人不问不须嗔，昨夜西风响林屋。"
    ]
  },
  {
    "id": "c16655df21a48493d09c7ada30fc794b",
    "title": "竹鹤窥棋雪字韵",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "秦马投鞭江可竭，别墅从容谋已决。",
      "兰阶小儿呼与棋，敌手不觉平时劣。",
      "青冈鹤唳走先声，捷书上床屐齿折。",
      "局中胜负俄今古，身后功名谩豪杰。",
      "何如山中静相对，风度幽篁韵清绝。",
      "林深有客遇神机，柯烂无人传妙诀。",
      "白头老姥独解事，化作仙禽欲饶舌。",
      "石枰落子忽惊飞，五月骊山啄残雪。"
    ]
  },
  {
    "id": "c16655df21a484936db55534ed70181d",
    "title": "送张慎与归海陵侍养二首",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "湖风吹柳絮，记别一年馀。",
      "君出当归养，吾穷久索居。",
      "乍逢论缱绻，欲别又踌躇。",
      "一苇长江隔，时时卜鲤鱼。"
    ]
  },
  {
    "id": "c16655df21a484936db55534210f6d13",
    "title": "送张慎与归海陵侍养二首",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "英才销落尽，世事一凭栏。",
      "以我相思切，知君欲别难。",
      "暮云南国暝，早雁北江寒。",
      "独羡莱衣乐，春风鬓未皤。"
    ]
  },
  {
    "id": "c16655df21a48493c121523d3a361d59",
    "title": "送张仁卿二首",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "四海张公子，腾书盛赞贤。",
      "论心才几日，屈指遂经年。",
      "鹜案翻新牍，鸡窗理旧编。",
      "迟君得小暇，已索赠游篇。"
    ]
  },
  {
    "id": "c16655df21a48493c121523d2ffb01f5",
    "title": "送张仁卿二首",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "作县徒劳尔，飞黄服短辕。",
      "弃官真不恶，惜别却无言。",
      "再试知何地，孤生老是村。",
      "去逢南国友，梅岭正花繁。"
    ]
  },
  {
    "id": "c16655df21a48493c6e128978220792e",
    "title": "贽尤端木二首其二",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "万里梯航走贡珍，乾坤无地著孤臣。",
      "湘江空记庚寅渡，石壁曾题癸巳人。",
      "国士犹嫌先事范，仙家莫问几经秦。",
      "愿提草履从君后，煮茗寒泉代拾薪。"
    ]
  },
  {
    "id": "c16655df21a484934fe1bad3a5b3513b",
    "title": "挽陆义斋二首",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "四持宪节遍南方，屡表陈情返故乡。",
      "殊俗今犹歌德政，老天胡不爱忠良。",
      "山空虎逝狐狸出，春去花残蛱蝶忙。",
      "五十人生不称夭，独怜华发在高堂。"
    ]
  },
  {
    "id": "c16655df21a484934fe1bad36cc8a53d",
    "title": "挽陆义斋二首",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "生平意气每相期，岁晚行藏各自知。",
      "见事略同因抚掌，忧时不语共攒眉。",
      "阖棺已矣公何憾，闻笛凄然我独悲。",
      "回首秋山寒雨外，青松滴泪作枯枝。"
    ]
  },
  {
    "id": "c16655df21a48493c9d986d9c673fb9e",
    "title": "绝句三首",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "车薪胜杯水，舆羽重钩金。",
      "物理元无定，权衡只在心。"
    ]
  },
  {
    "id": "c16655df21a48493c9d986d9ce2d03dc",
    "title": "绝句三首",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "买丝绣平原，儗金铸子期。",
      "君子病无能，不病人不知。"
    ]
  },
  {
    "id": "c16655df21a48493c9d986d938296bdb",
    "title": "绝句三首",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "杜欲诛云师，韩将讼风伯。",
      "水旱不由天，那是诗人责。"
    ]
  },
  {
    "id": "c16655df21a484930ca2de0296267850",
    "title": "东风",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "东风何太急，日落黄尘起。",
      "篝灯吹欲灭，骤雨打窗纸。"
    ]
  },
  {
    "id": "c16655df21a4849351a9f5200aa93f33",
    "title": "题李义夫无锁亭二首",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "清风四无边，旷然此君宅。",
      "可不问主人，不可容俗客。"
    ]
  },
  {
    "id": "c16655df21a4849351a9f5201b74602f",
    "title": "题李义夫无锁亭二首",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "昨日苍溪叟，曾来斫钓竿。",
      "山童寻鹤去，失却报平安。"
    ]
  },
  {
    "id": "c16655df21a4849340b72b531f794737",
    "title": "读史六首",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "逐鹿纷纷尽向秦，东门牵犬亦无人。",
      "月宫稳上青冥去，桂树秋风老此身。"
    ]
  },
  {
    "id": "c16655df21a4849340b72b536ce319ba",
    "title": "读史六首",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "暮年百事已心降，床下无人拜老庞。",
      "病眼欲开还又闭，偷看日影下西窗。"
    ]
  },
  {
    "id": "c16655df21a4849340b72b538978bfd5",
    "title": "读史六首",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "旷怀雅思人人有，济世经邦事事无。",
      "终日醉眠呼不醒，明朝典午代当涂。"
    ]
  },
  {
    "id": "c16655df21a4849340b72b53ac905e61",
    "title": "读史六首",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "广陵琴与山阳笛，哀怨千年尚未平。",
      "正始诸贤零落尽，山王去作晋公卿。"
    ]
  },
  {
    "id": "c16655df21a4849340b72b53609a7997",
    "title": "读史六首",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "晓看嵩少玉嶙峋，枉驾应怜处士贫。",
      "令尹若能为保障，长衾尽覆洛城人。"
    ]
  },
  {
    "id": "c16655df21a484933ca735ccc3554c34",
    "title": "王祈伊中秋不见月四首",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "秋空碾上一轮冰，积雨连宵洗更清。",
      "纵有浮云容易散，吹开不待管弦声。"
    ]
  },
  {
    "id": "c16655df21a484933ca735cc7dceec60",
    "title": "王祈伊中秋不见月四首",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "家家望月试停杯，怪底浓云拨不开。",
      "身入广寒人不见，却从袖里裹将来。"
    ]
  },
  {
    "id": "c16655df21a484933ca735cc0692daaf",
    "title": "王祈伊中秋不见月四首",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "中秋万里共阴晴，曾记坡翁最善评。",
      "谁信九霄风雨外，群仙正赏月华明。"
    ]
  },
  {
    "id": "c16655df21a484933ca735cce7141901",
    "title": "王祈伊中秋不见月四首",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "开元以后可堪忧，秋雨霪霖稼不收。",
      "此际霓裳歌一曲，君王正在月宫游。"
    ]
  },
  {
    "id": "c16655df21a48493ec4e102aa6907da5",
    "title": "赠复初二首",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "昨夜春风到柳枝，客衣偏爱薄寒欺。",
      "囊锥颖脱无人见，欲绣平原未有丝。"
    ]
  },
  {
    "id": "c16655df21a48493ec4e102af047bdc5",
    "title": "赠复初二首",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "有客袖中怀短刺，何人门下曳长裾。",
      "每评陆子毁茶论，大胜颜公乞米书。"
    ]
  },
  {
    "id": "c16655df21a48493217d779f24baf90f",
    "title": "和张仲实绝句四首",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "江梅岁晚独清妍，南国相逢亦偶然。",
      "料得知心有寒月，不消重雾与轻烟。"
    ]
  },
  {
    "id": "c16655df21a48493217d779fcc9f7966",
    "title": "和张仲实绝句四首",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "平生梦不到黄扉，安得京尘染素衣。",
      "只把一竿江海去，相看鸥鸟亦忘机。"
    ]
  },
  {
    "id": "c16655df21a48493217d779f50f42e02",
    "title": "和张仲实绝句四首",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "十年讲席坐无毡，尽把行藏付与天。",
      "策马已甘之反后，著鞭莫竞祖生先。"
    ]
  },
  {
    "id": "c16655df21a48493ed8e630341be0710",
    "title": "绝句留别善之仲实并呈松涧云仲无逸四首",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "今夜征帆浅渚边，何时樽酒落花前。",
      "白云绕舍归心切，不为春林听杜鹃。"
    ]
  },
  {
    "id": "c16655df21a48493ed8e6303e2fb22c3",
    "title": "绝句留别善之仲实并呈松涧云仲无逸四首",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "手拈花草弄春愁，儿女安知稼穑秋。",
      "山北山南游未遍，归欤且复事西畴。"
    ]
  },
  {
    "id": "c16655df21a48493ed8e6303aadc7546",
    "title": "绝句留别善之仲实并呈松涧云仲无逸四首",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "江上春云生暮寒，故城回首离长安。",
      "残桃剩柳应无分，留与诸君取次看。"
    ]
  },
  {
    "id": "c16655df21a48493ed8e6303d3bae513",
    "title": "绝句留别善之仲实并呈松涧云仲无逸四首",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "老桧荣枯不计春，好花开落止经旬。",
      "莫将文翰夸馀子，共拟勋名及古人。"
    ]
  },
  {
    "id": "c16655df21a48493464ecfbd259d7ba4",
    "title": "古意四首寄张可与孙晋卿",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "长安城头红日斜，王孙金弹打乌鸦。",
      "寄声翠凤穿云去，霜寒莫恋梧桐花。"
    ]
  },
  {
    "id": "c16655df21a48493464ecfbdff573aff",
    "title": "古意四首寄张可与孙晋卿",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "长松百尺荫官街，街吏斧锯充官柴。",
      "高寒自是饱风雪，岁晚只合居穷崖。"
    ]
  },
  {
    "id": "c16655df21a48493464ecfbd7cc21c30",
    "title": "古意四首寄张可与孙晋卿",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "老翁持镜向市卖，铜光的皪秋水清。",
      "丑妇鉴容惊堕地，想渠嫌杀太分明。"
    ]
  },
  {
    "id": "c16655df21a48493464ecfbd284ad999",
    "title": "古意四首寄张可与孙晋卿",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "牧儿狭径碍樵枝，樵儿格斗暮不归。",
      "於菟一声啸篁谷，两儿惊散走如飞。"
    ]
  },
  {
    "id": "c16655df21a48493697b79aabc5de1fa",
    "title": "危金仙示容斋清晖堂诗求跋洪景卢乃危骊塘之座主也因成二首",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "卷中人物想乾淳，老笔题诗意转新。",
      "却怪洪杨交不合，诚斋亦自是诗人。"
    ]
  },
  {
    "id": "c16655df21a48493697b79aa04af29c4",
    "title": "危金仙示容斋清晖堂诗求跋洪景卢乃危骊塘之座主也因成二首",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "清晖何处有园堂，消得先生句发扬。",
      "百世空留遗墨在，后生并不识骊塘。"
    ]
  },
  {
    "id": "c16655df21a48493edb61ff17abcfbef",
    "title": "题赵子德修屋疏二首",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "公子王孙逞富豪，连云甲第竞相高。",
      "谁是锦里秋风客，不办三重屋上茅。"
    ]
  },
  {
    "id": "c16655df21a48493edb61ff17f8a0e01",
    "title": "题赵子德修屋疏二首",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "神有青囊号救贫，如何无术自谋身。",
      "道南大宅今安在，欲向龙舒觅主人。"
    ]
  },
  {
    "id": "c16655df21a48493d7448a125ffb218f",
    "title": "过朝天门留题茶肆壁",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "飞龙殿阙何崔嵬，黄须龙种去不回。",
      "只见长安不见日，不闻人从日边来。",
      "软红湿雨腾香雾，歌童舞女钱塘路。",
      "沙碛秋乾雁落群，日光寒薄西风暮。"
    ]
  },
  {
    "id": "c16655df21a484935737ddd45b141948",
    "title": "甲子三月二日出白羊门将游茅山诗",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "我来古茅州，未登三茅峰。",
      "自愧尘中人，遽希云外踪。",
      "明日作寒食，命驾吾欲东。",
      "白羊古城门，坡陇何重重。",
      "我行涉其颠，忽下涧井中。",
      "一曲复一曲，直道何由逢。",
      "时于荆棘里，小树樱桃红。",
      "茁茁丘中麦，类我头发蓬。",
      "发白日日脱，麦青长芃芃。",
      "安得长生诀，稽首华阳翁。",
      "两唐古君子，居邻升元宫。",
      "探仙在何许，为我作先容。"
    ]
  },
  {
    "id": "c16655df21a48493f7c4146a07572c03",
    "title": "赠曹德玉子达卿父子同赴锡山馆",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "故籯无黄金，子弟政欲佳。",
      "芬芳闻数里，譬若兰当阶。",
      "念昔登高门，始见玉在怀。",
      "顾余齿发尽，叹子头角乖。",
      "妙龄探学海，浩博无津涯。",
      "翁季遥相望，灯雪分一斋。",
      "翳翳山阳木，春风几时回。",
      "袅袅北堂萱，日暮意悠哉。",
      "游方非远道，心动数归来。"
    ]
  },
  {
    "id": "c16655df21a484933fc7c1b83a2ac379",
    "title": "和张仲守绝句四首其一",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "区坐书林闭童帷，时寻佳句写鸟丝。",
      "儿时论语今忘欲，且镶安昌作帝师。"
    ]
  },
  {
    "id": "c16655df21a4849316343f401b4299d3",
    "title": "诸生和韵复吟三绝",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "猿啾鬼器杳冥冥，夜半何人旨独醒。",
      "歌罢离骚心正苦，阴风吹雨乡疏檽。"
    ]
  },
  {
    "id": "c16655df21a4849316343f40f1dbae0a",
    "title": "诸生和韵复吟三绝",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "地炉无分芬香沉，尽残灰夜下正深。",
      "窗外梅花消息动，要知予半是天心。"
    ]
  },
  {
    "id": "c16655df21a48493c6e12897c279d47e",
    "title": "贽尤端木二首其二",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "汉家陵嵌已苍烟，鲁国灵光独归然。",
      "术玠音闻水嘉禾，陶潜诗著闰薪前。",
      "可耿阁下投岁死，不及车中寝获全。",
      "寄语牙郎莫酬价，匮中盐玉可求旒。"
    ]
  },
  {
    "id": "c16655df21a484935a77120655a7eaeb",
    "title": "壬辰六月旦日记异",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "六月朔旦味攀天，我梦蝴蝶悄翻翻。",
      "一声惊览不可执，铿然有物随我前。",
      "阴风萧萧榻震动，褰崔一咤声寂然。",
      "向空抹漆无所视，堂上呼灯人自眠。",
      "一生学道心勿动，养气未取决先贤。",
      "元忠昔日鬼移休，厅然之下凡三迁。",
      "稚圭卧内见首视，金带忽置城头边。",
      "二公名德余不及，鬼嵌揶揄空自娄。",
      "神奸无复照金鼎，偷儿何了衰青颤。",
      "二端是否吁莫产，一夕他卒嗟何缘。",
      "吟哦款断纸窗白，山寺风雨鸣钟悬。",
      "起来搔道空四壁，温薪龟娥愁炊烟。"
    ]
  },
  {
    "id": "c16655df21a48493044708292affe714",
    "title": "戏书所见",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "云英会玉液，真是裴朗偶。",
      "不知岁万钱，买得玉杵白。"
    ]
  },
  {
    "id": "c16655df21a48493c25a2cb3174f3753",
    "title": "访何庵观水陆功德",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "山收雨脚云气温，葛藤刺屡穿径人。",
      "精庐桃李花漫山，声钟声绕落花间。",
      "野僧净设伊薄供，译脱西方如说梦。",
      "我方云笑耳不闻，寒窗暮对西山云。"
    ]
  },
  {
    "id": "c16655df21a48493cd3de728977cd665",
    "title": "庚午三月初九日寒食有感",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "祭筵跪秆膝难抬，连岁何曾上家来。",
      "老子七旬看又过，幼身多病复相催。",
      "人间顾弃姑云耳，地下从游亦阗哉。",
      "寒食江村旧行路，道劳相强总悲衰。"
    ]
  },
  {
    "id": "c16655df21a48493530fb9ed25bd566b",
    "title": "追和四绝",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "餔欼糟醉者多，独然无奈众人何。寒窗细读离骚语，遗恨千年吉汨罗。"
    ]
  },
  {
    "id": "c16655df21a48493f8f2215d46fce418",
    "title": "送陈子高",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "棱棱玉台冰，莹洁绝织向。",
      "无人手自将，台之霜台下。",
      "海东闻鹤咏，清思方在野。",
      "迟胆有公事，匆匆摧上马。"
    ]
  },
  {
    "id": "c16655df21a48493bbd598133bdb3d78",
    "title": "送郭仁卿之官三衢",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "守府自清要，胡为陵冗曹。",
      "平反独用恕，纠铛肯辞劳。",
      "才富家何瘠，官看志愈高。",
      "青云迟得路，胜我落蓬高。"
    ]
  },
  {
    "id": "c16655df21a48493483b61837e1314a0",
    "title": "除夕二首呈北溪",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "胸雪穷途一月中，明朝老髦又春风。",
      "遥知儿女圃乐处，饮遍屠苏忆乃翁。"
    ]
  },
  {
    "id": "c16655df21a48493f27613fbdc17aead",
    "title": "腊月二十六日立春",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "陇梅示寄江南信，我黍先回燕谷春。",
      "忽忆少陵巫峡句，菜盘思见玉织人。"
    ]
  },
  {
    "id": "c16655df21a48493aee4e7ace4c2b8c5",
    "title": "题牡丹梨花手卷",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "沉香宴罢索入扶，重向银屏睹雪虏。",
      "一知不偿千古恨，玉环当日倚兰图。"
    ]
  },
  {
    "id": "c16655df21a484935fc9fd102aa27c63",
    "title": "题敬威卿参政赠许正卿针诗卷末敬公之章许卿之艺诸君发挥尽矣终以二绝",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "正人一胍系安危，温公身事亦付翳。",
      "此身强健无着处，不如枕卧看见嬉。"
    ]
  },
  {
    "id": "c16655df21a4849339193b09b098edb2",
    "title": "减字木兰花慢滕王阁",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "九皋明月夜，跨一鹤赴仙都。听佩玉锵鸣，骖鸾小住，高阁凭虚。",
      "萋萋草生南浦，兴未阑、归去东吴。笑指尊前二客，昨宵良会非欤。",
      "庄周蝴蝶两蘧如。变化一华胥。叹物换星移，壶中日月，镜里头颅。",
      "芳洲独醒人在，采芙蕖，岁晏孰华予。欲泛兰舟容与。",
      "烟沙漠漠重湖。"
    ]
  },
  {
    "id": "c16655df21a484930338fc5339f2ae24",
    "title": "题郑子实秋溪钓雨图",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "水墨淡淡，烟雨蒙蒙。",
      "溪抱前山，人倚孤篷。",
      "我怀季鹰，感慨秋风。",
      "身羁洛下，兴寄吴淞。"
    ]
  },
  {
    "id": "c16655df21a48493ea87c168f9471c78",
    "title": "题猿石手卷二首",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "空山暮雨，枯木晓霜。",
      "此处闻声，若为断肠。"
    ]
  },
  {
    "id": "c16655df21a48493ea87c168526502f0",
    "title": "题猿石手卷二首",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "楚山无人，群戏树颠。",
      "或据大石，如君长然。"
    ]
  },
  {
    "id": "c16655df21a48493d22140cab2870e20",
    "title": "赤壁图二首",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "公瑾子瞻二龙，文辞可敌武功。",
      "却怪紫烟烈焰，不如白月清风。"
    ]
  },
  {
    "id": "c16655df21a48493d22140ca7c6fd1db",
    "title": "赤壁图二首",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "乌台夜雨伤神，赤壁秋风岸巾。",
      "此老眼空四海，舟中二客何人。"
    ]
  },
  {
    "id": "c16655df21a484939e2280ab98b844db",
    "title": "题萧照山水",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "闭门十日风雨，神游湘浦峡川。",
      "树影分开草店，雁声吹落渔船。"
    ]
  },
  {
    "id": "c16655df21a4849368756929a2632b62",
    "title": "王黄华山水小景二首",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "试问沧洲渔叟，长松山崦谁家。",
      "终日拿舟不语，江风吹老芦花。"
    ]
  },
  {
    "id": "c16655df21a4849368756929f920097e",
    "title": "王黄华山水小景二首",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "此纸无脂粉气，之子有山水淫。",
      "当时以意摸写，今我以目登临。"
    ]
  },
  {
    "id": "c16655df21a484934d702d66d72686f4",
    "title": "题鹰捕雀图",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "一雏已饱毒手，反顾又欲其馀。",
      "大贪得陇望蜀，小贪取熊兼鱼。"
    ]
  },
  {
    "id": "c16655df21a484934d702d664ead11c5",
    "title": "题鹰捕雀图",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "死生命判须臾，一去一不得去。",
      "两三竹叶成丛，被驱复向何处。"
    ]
  },
  {
    "id": "c16655df21a484930667b76d1cef922d",
    "title": "题戴嵩牛图",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "陇上躬耕力倦，归坐茅斋展卷。",
      "耳边如闻笛声，却看牧童不见。"
    ]
  },
  {
    "id": "c16655df21a4849358a5ab772cc97e87",
    "title": "题讧捕雀图",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "死生命判须叟，一去一不得去。",
      "两三竹叶成业，被舛复向何处。"
    ]
  },
  {
    "id": "c16655df21a4849358a5ab77e43feebf",
    "title": "题讧捕雀图",
    "authorName": "陆文圭",
    "authorId": "c16655df21a48493a284df113d779cae",
    "dynasty": "元",
    "content": [
      "一难已饱毒手，反顾又欲其馀。",
      "大贫得陇望蜀，小贫取熊兼鱼。"
    ]
  },
  {
    "id": "c16655df21cbf119cf29f590e3b338aa",
    "title": "僦居",
    "authorName": "董恢",
    "authorId": "c16655df21cbf119d1457b72d1457b72",
    "dynasty": "元",
    "content": [
      "白发苍头一腐儒，行无辙迹住无庐。",
      "邓林万顷青青木，肯为鹪鹩借一株？",
      "翠阁朱楼锁掩扉，寻巢燕子不能归。",
      "落花吹泥东风雨，绕遍芳檐无处依。"
    ]
  },
  {
    "id": "c16655df22b2f8b25be4107c5d4c263d",
    "title": "方平道中",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "沙软新经雨，风轻不起尘。",
      "溪山随处好，花柳著行新。",
      "放浪聊终日，蹉跎又一春。",
      "行年已如此，犹复向来人。"
    ]
  },
  {
    "id": "c16655df22b2f8b25be4107c53883ead",
    "title": "方平道中",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "病怯春衫薄，衰怜葛屦轻。",
      "平芜迷旧迹，幽鸟变新声。",
      "兴与云俱远，心同水共清。",
      "胶胶还扰扰，回首笑浮生。"
    ]
  },
  {
    "id": "c16655df22b2f8b28810f411a9a31986",
    "title": "微雨后偶成",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "孤愤凭谁诉，长歌聊自怡。",
      "整衣怜瘦减，扶杖觉衰迟。",
      "小饮非愁敌，轻寒与睡宜。",
      "今朝春雨好，稚子莫啼饥。"
    ]
  },
  {
    "id": "c16655df22b2f8b28810f411382ffcc4",
    "title": "微雨后偶成",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "寂寂春归后，悠悠梦觉时。",
      "病添花懊恼，愁耐酒禁持。",
      "瓶贮无多粟，囊封有许诗。",
      "倚床独成笑，此意几人知。"
    ]
  },
  {
    "id": "c16655df22b2f8b25e4c03b897098699",
    "title": "余侨居龙门山十有馀年封张二子日从余游而贫又甚焉因写所怀兼简二子共成一笑",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "病久慵增剧，途穷事转迂。",
      "木兼形共槁，锥与地俱无。",
      "醉语劳挥麈，悲歌漫叩壶。",
      "鲜鲜篱下菊，笑汝益羁孤。"
    ]
  },
  {
    "id": "c16655df22b2f8b2b307563dc51f996a",
    "title": "仲坚见和复用韵以答",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "道在山林胜，心闲岁月迂。",
      "家风贫更好，习气老难无。",
      "日力分诗卷，生资负酒壶。",
      "儒冠三十载，转觉此身孤。"
    ]
  },
  {
    "id": "c16655df22b2f8b2b307563d188d79a6",
    "title": "仲坚见和复用韵以答",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "赋就惭辞拙，书成共笑迂。",
      "学传三世旧，用处一分无。",
      "衰鬓频看镜，流年付挈壶。",
      "悠悠身外事，目断塞云孤。"
    ]
  },
  {
    "id": "c16655df22b2f8b2b307563dfef83973",
    "title": "仲坚见和复用韵以答",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "避事尝辞剧，为儒不厌迂。",
      "能贫从古少，好学似君无。",
      "行李书填案，生涯药满壶。",
      "缇萦真孝子，犹足慰茕孤。"
    ]
  },
  {
    "id": "c16655df22b2f8b2b307563dd3e80d55",
    "title": "仲坚见和复用韵以答",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "一饱不易得，身谋方信迂。",
      "家徒四壁立，囊至一钱无。",
      "但喜心如水，那忧腹似壶。",
      "我穷君更甚，此德未全孤。"
    ]
  },
  {
    "id": "c16655df22b2f8b2f8fcb0e745008b6d",
    "title": "枕上再赓前韵",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "几年成懒散，一榻了慵迂。",
      "诗酒心犹在，功名梦亦无。",
      "雨来催觅句，鸟去劝提壶。",
      "静里那须此，应怜客意孤。"
    ]
  },
  {
    "id": "c16655df22b2f8b2d8a7e5e85f0be094",
    "title": "野步仍用韵示封张二子",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "散策溪头路，溪回路更迂。",
      "山随行处好，人似往年无。",
      "波静鱼千里，天晴春一壶。",
      "龙门何限景，岁晚不相孤。"
    ]
  },
  {
    "id": "c16655df22b2f8b2d8a7e5e8afe95c33",
    "title": "野步仍用韵示封张二子",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "信步不知晚，归途那计迂。",
      "一欢闲里足，万籁静中无。",
      "藉草便成席，酌泉聊代壶。",
      "娟娟林外树，江月伴人孤。"
    ]
  },
  {
    "id": "c16655df22b2f8b2bf62ea1bd52c290b",
    "title": "李山人湛然始生之朝座客各赋诗为寿亦作四韵以期所未至不特称道而己庶几尽朋友相成之义云",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "脱迹豺狼外，容身鹜雁闲。",
      "虚舟元不系，倦翼自知还。",
      "饮水犹能乐，编茆足可跧。",
      "莫教方寸地，空负一生闲。"
    ]
  },
  {
    "id": "c16655df22b2f8b2f40a102e56916d9f",
    "title": "封仲坚挽词",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "但怪经过少，那知生死分。",
      "穗帷徒见像，尊酒罢论文。",
      "楄柎人为具，邱坟志共闻。",
      "世无韩吏部，为尔借卢殷。"
    ]
  },
  {
    "id": "c16655df22b2f8b2f40a102ec1975d0d",
    "title": "封仲坚挽词",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "窀穸无时旦，行年甫过先。",
      "归心终莫遂，遗恨竟空填。",
      "伯道名虽著，中郎业不传。",
      "素书功未卒，谁为理残编。"
    ]
  },
  {
    "id": "c16655df22b2f8b2f40a102e8d40dc3a",
    "title": "封仲坚挽词",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "卖药安垂老，看书只自资。",
      "依依姑射恨，渺渺奉先思。",
      "谁恤萧存后，徒昌东野诗。",
      "孤魂招不得，独坐涕垂颐。"
    ]
  },
  {
    "id": "c16655df22b2f8b2f40a102e56bbcd0f",
    "title": "封仲坚挽词",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "萧散青牛客，伊余有素期。",
      "诗成先取示，酒熟预令知。",
      "夜被尝同覆，朝筇复共支。",
      "岂期行乐地，回首总成悲。"
    ]
  },
  {
    "id": "c16655df22b2f8b2f40a102e52eb89ce",
    "title": "封仲坚挽词",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "谁谓如胶漆，中年永别离。",
      "崩摧五内热，契阔一生悲。",
      "对月听歌处，围炉把酒时。",
      "凄然独不见，何以慰相思。"
    ]
  },
  {
    "id": "c16655df22b2f8b284541b13d8b0d2d0",
    "title": "张器之雄飞亭",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "落魄张公子，身贫志不凋。",
      "鸾栖辞枳棘，鹏翼上扶摇。",
      "季子终怀印，相如竟过桥。",
      "香名脍人口，诗句大牛腰。"
    ]
  },
  {
    "id": "c16655df22b2f8b20e45945e49ad4dd2",
    "title": "寿家弟诚之",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "道行不得且栖迟，一唯谁传鲁仲尼。",
      "瑞世不求麟凤质，急难空赋鹡鸰诗。",
      "玉堂金马知何处，白石清泉有素期。",
      "但使平生忠义在，乐天知命复奚疑。"
    ]
  },
  {
    "id": "c16655df22b2f8b2bf4474e20cffd376",
    "title": "乙未人日饮范君子和酒酣赋诗呈座上诸君",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "正月七日春欲动，拂面东风力尚微。",
      "且贪席上宾朋乐，未觉平生事业非。",
      "青山绿水俱可隐，白发苍颜胡不归。",
      "会须高揖浮邱袂，千仞冈头一振衣。"
    ]
  },
  {
    "id": "c16655df22b2f8b28ba23c1ac6f59b15",
    "title": "五月二十三日夜分雨作凉风飒然木叶萧瑟绝似往年七八月感时物之变不能为怀漫浪成诗聊以自释",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "云压虚檐黯不收，雨声飞妥碧山头。",
      "帘帏清彻三更梦，枕簟凉生五月秋。",
      "入夜悲风何淅沥，先时病叶已飕飗。",
      "心非木石能无感，唤起悠悠故国愁。"
    ]
  },
  {
    "id": "c16655df22b2f8b28932a9413a4de226",
    "title": "寄仲坚汉臣二子",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "经春日日卧空庐，门巷萧条长者车。",
      "一卷时看王湛《易》，数行慵寄子公书。",
      "风光少得如人意，颜面从教与世疏。",
      "闻健不来花下醉，明年花发定何如。"
    ]
  },
  {
    "id": "c16655df22b2f8b287f386f26489c15b",
    "title": "诔双峰兴上人",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "试圆石上再生身，啸月吟风性益真。",
      "解脱莲花祛梦幻，忽惊野马逐埃尘。",
      "双峰莫遂幽栖志，一钵谁为嫡嗣人。",
      "便恐丛林无正脉，为君一哭涕横陈。"
    ]
  },
  {
    "id": "c16655df22b2f8b29eace95a420b9507",
    "title": "和家弟诚之诗社燕之作",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "胶胶世事久经谙，肯著红尘换翠岚。",
      "骐骥捕鼷非所任，干将补履岂其堪。",
      "老无成事唯多懒，少不如人何更贪。",
      "花下一杯谁伴我，清风明月便为三。"
    ]
  },
  {
    "id": "c16655df22b2f8b29eace95a9d595221",
    "title": "和家弟诚之诗社燕之作",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "欲归谁不遣君归，却恨归来事事违。",
      "烽火未休家信少，山州良是故人稀。",
      "黄金入手还能散，白雪盈头不肯飞。",
      "试问春愁都几许，长江滚滚日晖晖。"
    ]
  },
  {
    "id": "c16655df22b2f8b29eace95a7386adb1",
    "title": "和家弟诚之诗社燕之作",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "人皆笑我我忘机，我爱青山直得归。",
      "肯学班超谋肉食，更怜京兆泣牛衣。",
      "心非理义乌能悦，道胜纷华是故肥。",
      "独坐钩帘心语口，回头四十五年非。"
    ]
  },
  {
    "id": "c16655df22b2f8b298521260b5092291",
    "title": "红梅用诚之弟韵",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "梅花香里倚蒲团，万事人间总不干。",
      "醉梦每怜春意浅，诗魂长绕夜枝寒。",
      "记曾上苑溪边见，又向前村雪里看。",
      "回首青蕤已如豆，齿牙衰朽怯微酸。"
    ]
  },
  {
    "id": "c16655df22b2f8b29852126000808941",
    "title": "红梅用诚之弟韵",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "小梅初破月团团，戏蝶游蜂未敢干。",
      "醉脸不禁经宿雨，芳心似欲诉朝寒。",
      "乍惊别后容华换，更与樽前仔细看。",
      "便好栽培近东阁，免教风味一生酸。"
    ]
  },
  {
    "id": "c16655df22b2f8b25a1f80b4ff16d2a9",
    "title": "癸卯春二月有五日卫生袭之诞日也座中生捧卮酒乞言因用景纯寿日诗韵以答盛意兼谢不敏",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "压倒诗人白与元，淋漓醉墨出佳篇。",
      "心澄寒玉泉中水，衣惹霜岩顶上烟。",
      "岁晚相依清士瘦，穷途渐觉曲生贤。",
      "黄冠野服从人笑，自断此生休问天。"
    ]
  },
  {
    "id": "c16655df22b2f8b2be9d12031f47ae87",
    "title": "自讼",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "无将大车尘冥冥，无迩宵人恶易形。",
      "吏部有书惭荐李，莱公当轴谬推丁。",
      "慎交已昧书中戒，悔过聊书座右铭。",
      "自是昌阳堪引寿，不须辛苦进猪苓。"
    ]
  },
  {
    "id": "c16655df22b2f8b21a813299c722e609",
    "title": "彦衡丧子乡社诸君皆有诗以慰其哀余忝交游之长乌能无言因赋此以赠之",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "昔年曾读乐天诗，晚岁情钟玉雪儿。",
      "今日为君重感叹，片时何意便乖离。",
      "迎门犹记牵衣笑，抚榻空怀涨乳悲。",
      "梦里不知生死隔，旧嬉游处细寻推。"
    ]
  },
  {
    "id": "c16655df22b2f8b2c81b6099c4ae15d3",
    "title": "丁未新正与诗社诸公园亭宴集彦衡有诗众皆属和一时樽酒宾席之胜殆可乐也余虽老顾不可虚盛意勉为赋此",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "秋去冬来春又催，昆明信有劫馀灰。",
      "心游碧落丝千尺，梦绕琼林日几回。",
      "处世只宜同鹿豕，和羹谁复忆盐梅。",
      "老来笔力犹强健，一首新诗酒一杯。"
    ]
  },
  {
    "id": "c16655df22b2f8b241d519b89edd386b",
    "title": "九日山园小宴取五柳公采菊东篱下为韵赋诗侑觞",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "世无李元礼，谁容孔北海。",
      "长歌归去来，篱菊无人采。"
    ]
  },
  {
    "id": "c16655df22b2f8b241d519b82666925a",
    "title": "九日山园小宴取五柳公采菊东篱下为韵赋诗侑觞",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "古来贤哲人，饿死填空谷。",
      "清杯幸不空，且醉篱边菊。"
    ]
  },
  {
    "id": "c16655df22b2f8b241d519b821e2f7d8",
    "title": "九日山园小宴取五柳公采菊东篱下为韵赋诗侑觞",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "风雨山城暮，黄花自满丛。",
      "幽怀若为写，正要玉西东。"
    ]
  },
  {
    "id": "c16655df22b2f8b241d519b83befa402",
    "title": "九日山园小宴取五柳公采菊东篱下为韵赋诗侑觞",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "爱酒陶元亮，持杯对菊枝。",
      "醉时催客去，犹复有藩篱。"
    ]
  },
  {
    "id": "c16655df22b2f8b241d519b8ddf3e1db",
    "title": "九日山园小宴取五柳公采菊东篱下为韵赋诗侑觞",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "饥餐秋菊英，采采不盈把。",
      "日落四山昏，独坐衡门下。"
    ]
  },
  {
    "id": "c16655df22b2f8b293257ca24188e959",
    "title": "楸花",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "楸树馨香见未曾，墙西碧盖耸孤棱。",
      "会须雨洗尘埃尽，看吐高花一万层。"
    ]
  },
  {
    "id": "c16655df22b2f8b289a212e2d694a5a8",
    "title": "仲冬之初家弟诚之自芹溪得红梅数枝作三诗以见意夜归枕上次韵简山中二三子",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "十月梅花春未知，竹闲璀璨出斜枝。",
      "耐寒巧作新妆面，绝胜含章檐下时。"
    ]
  },
  {
    "id": "c16655df22b2f8b289a212e2e5006dbc",
    "title": "仲冬之初家弟诚之自芹溪得红梅数枝作三诗以见意夜归枕上次韵简山中二三子",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "颜色馨香几个知，丛篁深处见横枝。",
      "孤标祇得诗人爱，花样而今不入时。"
    ]
  },
  {
    "id": "c16655df22b2f8b289a212e26d248d14",
    "title": "仲冬之初家弟诚之自芹溪得红梅数枝作三诗以见意夜归枕上次韵简山中二三子",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "梅格孤高只自知，耻随桃李斗新枝。",
      "天寒翠袖依修竹，却在橙黄橘绿时。"
    ]
  },
  {
    "id": "c16655df22b2f8b2b423f5fe47c11499",
    "title": "卢希颜草虫横披",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "半李黄芦相并枝，秋虫萧洒弄幽姿。",
      "画师老笔生新意，写出无声七月诗。"
    ]
  },
  {
    "id": "c16655df22b2f8b28ddda0d90124426a",
    "title": "暮春有感",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "忙携歌酒趁清欢，桃李多能几日看。",
      "欲识诗人愁绝处，落花时节一凭栏。"
    ]
  },
  {
    "id": "c16655df22b2f8b28ddda0d9581b3ae8",
    "title": "暮春有感",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "春到芜菁事已非，杜鹃看又唤春归。",
      "幽香一点无寻处，燕蹴飞红染客衣。"
    ]
  },
  {
    "id": "c16655df22b2f8b28ddda0d98ee53d1c",
    "title": "暮春有感",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "及时行乐不应迟，管领风光更有谁。",
      "花落花开春又去，都能消得几篇诗。"
    ]
  },
  {
    "id": "c16655df22b2f8b20192690a56f9d039",
    "title": "翠微上人病闲",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "叹息维摩老病身，散花丈室久无人。",
      "呼儿却问文殊疾，公案而今脱地新。"
    ]
  },
  {
    "id": "c16655df22b2f8b29d200f95faea015c",
    "title": "梅花十吟忆",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "姑射仙人冰雪肤，昔年伴我向西湖。",
      "别来几度春风换，标格而今似旧无。"
    ]
  },
  {
    "id": "c16655df22b2f8b29d200f950b58aacb",
    "title": "梅花十吟忆",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "天仙邀我醉瑶台，春向飞琼笑里回。",
      "为报梨花缘已断，休将云雨下山来。"
    ]
  },
  {
    "id": "c16655df22b2f8b29d200f950b3556d8",
    "title": "梅花十吟忆",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "风流谁似李三郎，不记仙姿委路傍。",
      "天上人闲无觅处，风来罗幕只闻香。"
    ]
  },
  {
    "id": "c16655df22b2f8b29d200f954dc9e958",
    "title": "梅花十吟忆",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "虢国夫人约素身，不教脂粉涴天真。",
      "一斑曾向春前见，颜色如今更可人。"
    ]
  },
  {
    "id": "c16655df22b2f8b29d200f953934a416",
    "title": "梅花十吟忆",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "寄语诗人林隐君，水西千树要平分。",
      "玉颜绛领堪娱老，御史何劳觅紫云。"
    ]
  },
  {
    "id": "c16655df22b2f8b29d200f95f58358f9",
    "title": "梅花十吟忆",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "白玉堂深夜色寒，玉儿和月倚蓬山。",
      "高情不似章台柳，也许馀人取次攀。"
    ]
  },
  {
    "id": "c16655df22b2f8b29d200f955ab68e3a",
    "title": "梅花十吟忆",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "手撚冰蕤步月华，暗香先已透垂瓜。",
      "寿阳毕竟无才思，但卧含章拂落花。"
    ]
  },
  {
    "id": "c16655df22b2f8b29d200f95dd378937",
    "title": "梅花十吟忆",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "玉骨浑将山麝熏，冰肌得水更精神。",
      "淩波微步东风软，羞杀当年洛浦人。"
    ]
  },
  {
    "id": "c16655df22b2f8b29d200f95b2c2634d",
    "title": "梅花十吟忆",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "脉脉晴天翠幕张，玉环月底按霓裳。",
      "却嫌尘污香罗袜，故著温泉为洗妆。"
    ]
  },
  {
    "id": "c16655df22b2f8b29d200f957d13e8d7",
    "title": "梅花十吟忆",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "窈窕银屏掩画堂，为嫌玉瘦怽昏黄。",
      "落英犹可为香爇，不学翔风老退房。"
    ]
  },
  {
    "id": "c16655df22b2f8b2c14948a6e1bbe386",
    "title": "花木八咏海棠风",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "玉妃酒晕透香肌，满颊娇红睡起时。",
      "小立沉香亭子外，钗横鬓乱任风吹。"
    ]
  },
  {
    "id": "c16655df22b2f8b2c14948a60225a566",
    "title": "花木八咏海棠风",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "舞罢霓裳醉似泥，六宫谁敢斗腰肢。",
      "侍儿扶起娇无力，云母屏深午醒迟。"
    ]
  },
  {
    "id": "c16655df22b2f8b2c14948a66c2d284b",
    "title": "花木八咏海棠风",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "仗下华清赐浴时，温泉香腻洗凝脂。",
      "团花翠壁琉璃滑，狼藉珠玑醉不知。"
    ]
  },
  {
    "id": "c16655df22b2f8b2c14948a61bccbeca",
    "title": "花木八咏海棠风",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "晓日穿花透翠帷，环儿软语诉分离。",
      "发肤之外皆君赐，妾自倾心君不知。"
    ]
  },
  {
    "id": "c16655df22b2f8b2c14948a67fa9c547",
    "title": "花木八咏海棠风",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "风帘斜揭玉钩栏，端正楼高烛影残。",
      "宿酒困人梳洗懒，从教残粉涴金钿。"
    ]
  },
  {
    "id": "c16655df22b2f8b2c14948a6e1fb0d32",
    "title": "花木八咏海棠风",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "梨园子弟去无踪，门掩蓬莱绣帐空。",
      "寂寞绿窗深夜雨，伤心不独有梧桐。"
    ]
  },
  {
    "id": "c16655df22b2f8b2c14948a6f7d6846c",
    "title": "花木八咏海棠风",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "蓬岛春寒减玉肌，却凭羽客寄相思。",
      "凭肩私语长生殿，准□□□□□□。"
    ]
  },
  {
    "id": "c16655df22b2f8b2c14948a64f694c21",
    "title": "花木八咏海棠风",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "娘子宫中仪体新，八姨羞把旧妆匀。",
      "画罗瑞锦难相称，故著龙香簇绛巾。"
    ]
  },
  {
    "id": "c16655df22b2f8b26c7f418d7edb9061",
    "title": "退之留别大颠图",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "吏部文章日月光，平生忠义著南荒。",
      "肯因一转山僧语，换却从来铁石肠。"
    ]
  },
  {
    "id": "c16655df22b2f8b23f8cf285c3e637c3",
    "title": "汉阴抱瓮图",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "凿井为畦并汉皋，区区抱瓮不辞劳。",
      "古人伎俩今人笑，举世师师尚桔槔。"
    ]
  },
  {
    "id": "c16655df22b2f8b29db8b45ef828138a",
    "title": "丁未三月二十八日县大夫薛君宝臣过余芹溪精舍酒闲雨作时方苦旱喜而赋之",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "麦田日日起黄埃，官长忧民意不开。",
      "底是山灵多妩媚，故驱风雨过江来。"
    ]
  },
  {
    "id": "c16655df22b2f8b2046f302e22002ff1",
    "title": "明日李生湛然见和仍韵答之",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "东风吹雨绝纤埃，尊酒相逢尽日开。",
      "不是官闲公事少，此中能得几回来。"
    ]
  },
  {
    "id": "c16655df22b2f8b2046f302e1615c033",
    "title": "明日李生湛然见和仍韵答之",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "日烘窗户袅轻埃，醉眼朦胧尚倦开。",
      "不是故人留顾盼，衡门未省有人来。"
    ]
  },
  {
    "id": "c16655df22b2f8b2b8c3b49dc0aab328",
    "title": "寿卫生袭之",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "去年即席赋新诗，今岁迎门把酒卮。",
      "似此相逢能几度，莫教虚负百年期。"
    ]
  },
  {
    "id": "c16655df22b2f8b2d1e67061e6cb92cf",
    "title": "为龙门史师寿不遇",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "香雾霏霏晓未开，一尊特地为君来。",
      "仙翁落魄知何处，贪醉蟠桃不肯回。"
    ]
  },
  {
    "id": "c16655df22b2f8b27d4685e6245862e6",
    "title": "杨生彦衡袖初夏三数诗过余徵和虽勉强应命格韵枯槁深惭见知",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "枝头梅子半傅黄，门巷阴阴午景长。",
      "为语儿童休报事，乃翁方且作诗忙。"
    ]
  },
  {
    "id": "c16655df22b2f8b27d4685e63b959040",
    "title": "杨生彦衡袖初夏三数诗过余徵和虽勉强应命格韵枯槁深惭见知",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "刁骚短发半垂黄，深觉闲中气味长。",
      "买得溪山犹是错，往来杖屦却成忙。"
    ]
  },
  {
    "id": "c16655df22b2f8b27d4685e63fc684fc",
    "title": "杨生彦衡袖初夏三数诗过余徵和虽勉强应命格韵枯槁深惭见知",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "蔷薇经雨陨轻黄，芍药翻阶竹笋长。",
      "年少往来长不住，恰如蜂蝶为花忙。"
    ]
  },
  {
    "id": "c16655df22b2f8b27d4685e69d962675",
    "title": "杨生彦衡袖初夏三数诗过余徵和虽勉强应命格韵枯槁深惭见知",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "案上新经未入黄，风帘不动篆烟长。",
      "须知静里乾坤大，不觉飞空日月忙。"
    ]
  },
  {
    "id": "c16655df22b2f8b27d4685e6565c03d6",
    "title": "杨生彦衡袖初夏三数诗过余徵和虽勉强应命格韵枯槁深惭见知",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "奏赋当年对赭黄，渔樵今日话偏长。",
      "青山绿水无穷意，信使人生空自忙。"
    ]
  },
  {
    "id": "c16655df22b2f8b27d4685e6db99d1d9",
    "title": "杨生彦衡袖初夏三数诗过余徵和虽勉强应命格韵枯槁深惭见知",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "酒熟江村擘蟹黄，论诗看剑引杯长。",
      "闲身散懒无拘束，笑杀君房醉里忙。"
    ]
  },
  {
    "id": "c16655df22b2f8b27d4685e66cfacb16",
    "title": "杨生彦衡袖初夏三数诗过余徵和虽勉强应命格韵枯槁深惭见知",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "老来闭口罢雌黄，书卷慵拈白日长。",
      "门掩东风无客过，不知人世有闲忙。"
    ]
  },
  {
    "id": "c16655df22b2f8b27d4685e6be32ccda",
    "title": "杨生彦衡袖初夏三数诗过余徵和虽勉强应命格韵枯槁深惭见知",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "不求纡紫与怀黄，竹杖芒鞋野兴长。",
      "信步芹溪溪上路，杨花又是一番忙。"
    ]
  },
  {
    "id": "c16655df22b2f8b27d4685e66f300d62",
    "title": "杨生彦衡袖初夏三数诗过余徵和虽勉强应命格韵枯槁深惭见知",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "晨兴赏玩抵昏黄，昼短其如夜苦长。",
      "秉烛醉归君莫怪，一生能得几回忙。"
    ]
  },
  {
    "id": "c16655df22b2f8b27d4685e66237173b",
    "title": "杨生彦衡袖初夏三数诗过余徵和虽勉强应命格韵枯槁深惭见知",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "蟾蜍讵可逐飞黄，云海茫茫去路长。",
      "世外仙方无分得，漫劳心力一生忙。"
    ]
  },
  {
    "id": "c16655df22b2f8b2c99d5b4cb0ebca97",
    "title": "送双白渠史梁君二子北上",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "连壁双飞二凤毛，眼明又复识英豪。",
      "鸾声哕哕朝天日，想有新诗夺锦袍。"
    ]
  },
  {
    "id": "c16655df22b2f8b2eee1f7f6f63f10f9",
    "title": "送故人子赴燕",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "莫谓城南尺五天，此行几日到幽燕。",
      "昂霄耸壑从兹始，万里青云稳著鞭。"
    ]
  },
  {
    "id": "c16655df22b2f8b29c590501898c9089",
    "title": "赠医师范子和",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "我庐姑射东，君居西山隅。",
      "相去不十里，曳杖以问途。",
      "知我远方来，尽室相煦濡。",
      "衰年况多病，药物必尔须。",
      "诊视得家法，就为医多卢。",
      "贫贱人所恶，世利人所趋。",
      "君子异于众，而独与我娱。",
      "延我升中堂，坐列皆明儒。",
      "酒肴既登俎，左右罗童奴。",
      "令行爵无算，促使开大壶。",
      "酒酣意气逸，高论到唐虞。",
      "日晏未得归，欲起时见拘。",
      "自言小邑中，何尝试士夫。",
      "久客惜人情，褊量动辄逾。",
      "仍呼儿出拜，头角异凡雏。",
      "从小好文字，未睹明月珠。",
      "长者幸有赐，终身不敢渝。",
      "既蒙主人知，所愿献良图。",
      "世人岂无才，唯德不能俱。",
      "不见盆成括，以是丧厥躯。",
      "又徵荀氏语，至察则无徒。",
      "大辩外若讷，聪明守以愚。",
      "颜子称大贤，尚云有若无。",
      "吾言傥无忽，荣名不须沽。"
    ]
  },
  {
    "id": "c16655df22b2f8b2fb077c63f408cc57",
    "title": "岁己酉春正月十有一日吾友张君汉臣下世家贫不能葬乡邻办丧事诸君皆有吊章且邀余同赋每一忖思辄神情错乱秉笔复罢今忽四旬矣欲绝不言无以表其哀因作古意四篇虽比兴之不足观者足知予志之所在则进知吾汉臣也无疑",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "高楼薄浮云，知是何人宅。",
      "卖诸轻薄儿，身为五侯客。",
      "日暮斗鸡回，车骑何翕赫。",
      "鼻息吹虹蜺，行路皆踧踖。",
      "岂知黔娄生，储粟无儋石。",
      "衣衾不掩尸，送我城东陌。",
      "寥寥百世下，谁分夷与蹠。"
    ]
  },
  {
    "id": "c16655df22b2f8b2fb077c6397951848",
    "title": "岁己酉春正月十有一日吾友张君汉臣下世家贫不能葬乡邻办丧事诸君皆有吊章且邀余同赋每一忖思辄神情错乱秉笔复罢今忽四旬矣欲绝不言无以表其哀因作古意四篇虽比兴之不足观者足知予志之所在则进知吾汉臣也无疑",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "北方有黄鹄，饱义气勇烈。",
      "天寒辞故巢，思欲近丹穴。",
      "吁嗟翅翎短，云海路隔绝。",
      "凤皇不相待，孤愤无由泄。",
      "耻与鸱鸢群，朝夕肆饕餮。",
      "一步两叫号，心摧口流血。",
      "侧头向苍昊，永与羁雌决。",
      "人皆尚鸱鸢，反谓黄鹄劣。",
      "世无弃瓢翁，轩轾定谁说。",
      "猿鹤与沙虫，泯泯同一辙。",
      "悲来结中肠，欲辩再三咽。"
    ]
  },
  {
    "id": "c16655df22b2f8b2fb077c6304ab459b",
    "title": "岁己酉春正月十有一日吾友张君汉臣下世家贫不能葬乡邻办丧事诸君皆有吊章且邀余同赋每一忖思辄神情错乱秉笔复罢今忽四旬矣欲绝不言无以表其哀因作古意四篇虽比兴之不足观者足知予志之所在则进知吾汉臣也无疑",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "艺兰当清秋，生育胡不早。",
      "西风发微香，能得几时好。",
      "飞霜半夜来，灭没先百草。",
      "真宰独何心，吞声不复道。"
    ]
  },
  {
    "id": "c16655df22b2f8b2fb077c63319ec3a3",
    "title": "岁己酉春正月十有一日吾友张君汉臣下世家贫不能葬乡邻办丧事诸君皆有吊章且邀余同赋每一忖思辄神情错乱秉笔复罢今忽四旬矣欲绝不言无以表其哀因作古意四篇虽比兴之不足观者足知予志之所在则进知吾汉臣也无疑",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "驱车上太行，中道车轴折。",
      "停车卧辕下，骨断筋力折。",
      "抚膺呼苍天，淫淫涕如雪。",
      "古往与今来，此憾何时绝。"
    ]
  },
  {
    "id": "c16655df22b2f8b29f165c10e4b96eca",
    "title": "同封仲坚采鹭鸶藤因而成咏录寄家弟诚之兼简李卫二生",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "有藤名鹭鸶，天生匪人育。",
      "金花闲银蕊，翠蔓自成簇。",
      "褰裳涉春溪，采采渐盈掬。",
      "药物时所须，非为事口腹。",
      "牛溲与马勃，良医犹并蓄。",
      "况此香色奇，两通鼻与目。",
      "尤善疗疮疡，先贤讲之熟。",
      "世俗不知爱，弃置在空谷。",
      "作诗与题评，使异凡草木。"
    ]
  },
  {
    "id": "c16655df22b2f8b29da8034897ff0d05",
    "title": "赠答封仲坚",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "念昔始读书，志本期王佐。",
      "时哉不我与，触事多坎坷。",
      "归来濯尘缨，羸装聊解驮。",
      "午芹多奇峰，流水出其左。",
      "誓求十亩田，于此养慵惰。",
      "种椒盈百区，栽竹仅万个。",
      "自谓得所依，心口默相贺。",
      "经营久未成，韫椟乏奇货。",
      "低徊不能去，借宅便高卧。",
      "始构茆三闲，榱桷久摧挫。",
      "暑雨畏霖潦，霜风苦掀簸。",
      "岂无富贵人，粟布救寒饿。",
      "耻随肥马尘，拥鼻不敢唾。",
      "淹延岁月深，十手指庸懦。",
      "尘埋剑锋𡙇，弹铗悲无那。",
      "时当春之仲，桂魄月半破。",
      "丁丁闻啄门，有客来相过。",
      "探怀出新作，高唱成寡和。",
      "清辞丽卿云，齐梁那复课。",
      "蹇余鞭不前，踯躅蚁旋磨。",
      "枯肠藜苋苦，奇字厌搜罗。",
      "君乎真可人，沽酒酌通播。",
      "酒酣胆气粗，狂言惊四座。",
      "旧游渺何许，行路方轗轲。",
      "作诗寄同声，别离伤老大。"
    ]
  },
  {
    "id": "c16655df22b2f8b2c61deab9e61b04e6",
    "title": "寿寇兴祖",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "飘飘关辅客，逸气薄云霄。",
      "承学有源委，持论生风飙。",
      "束发侍玉阶，香名满天朝。",
      "射策不一中，雄文深自韬。",
      "嘉遁思居洛，歌诗祇和陶。",
      "生涯足文史，踪迹混渔樵。",
      "蹭蹬三十年，壮志殊未凋。",
      "人称寇公后，遇鼎复能调。",
      "才大时不容，坐使双鬓焦。",
      "朅来汾上水，吾见秋虫号。",
      "西风下木叶，天气正泬寥。",
      "劝君一杯酒，能令百忧消。",
      "开怀且痛饮，勿令乡关遥。"
    ]
  },
  {
    "id": "c16655df22b2f8b247ed1e791de25ada",
    "title": "寄张弟器之",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "爱酒陶彭泽，映世清节耀。",
      "乞食赋新诗，不复事边徼。",
      "士生多坎坷，异代或同调。",
      "东山不可作，敢望磻溪钓。",
      "壶觞聊自倾，登高一舒啸。",
      "但恐污世尘，永为达人笑。",
      "山堂久岑寂，宴坐度昏晓。",
      "倚壁一蒲团，幽人活计了。",
      "日高鼎茶鸣，风细炉烟袅。",
      "曳杖步庭除，看云头屡矫。",
      "安得谪仙人，神游八极表。"
    ]
  },
  {
    "id": "c16655df22b2f8b2fb594e250c13dd2c",
    "title": "兴上人驻锡姑射之麓他日邀余所居之净乐斋勉为赋此",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "我爱兴上人，闲处先著脚。",
      "虽有买山钱，难寻一丘壑。",
      "向来栖息地，龙象久寂寞。",
      "重寻林下径，竹石苦纷薄。",
      "溪水恣交流，岩花自开落。",
      "却扫丈室中，一瓶还一钵。",
      "净乐题其颜，尘缘聊解缚。",
      "寥寥千载下，此理谁发药。",
      "我今为拈出，未免一重错。",
      "有净必有垢，无苦亦无乐。",
      "浑沌元不死，七窍刚自凿。",
      "郑重庵中人，万法本无著。",
      "独有太古心，油然满寥廓。"
    ]
  },
  {
    "id": "c16655df22b2f8b2ae251952d743c341",
    "title": "陈君百禄隐居河汾世以医名家临财廉取予又性喜谐虽外若宽纵内实重慎而有常心真善学医者也辛丑之秋余痁作君调护周至既获勿药欲酬而不可姑以诗答其勤",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "我来汾沮洳，汾滨君所居。",
      "岂期牢落际，有子可与娱。",
      "遗我以方药，投我以素书。",
      "往来八九年，问难更起余。",
      "妙处自心得，论说乃其馀。",
      "众议递持执，辞语费百车。",
      "君以一言蔽，如乱发得梳。",
      "丹砂与赤箭，应用并贮储。",
      "困穷尤所重，视之骨肉如。",
      "孰谓斯世中，乃见古人且。",
      "我不为世用，以道而卷舒。",
      "子胡自隐晦，而不干名誉。",
      "闻君有令子，万里今权舆。",
      "于公多阴德，预使高门闾。",
      "请君事斯语，勿谓吾计疏。"
    ]
  },
  {
    "id": "c16655df22b2f8b2181a45d7f77ab5c2",
    "title": "丁酉春雪",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "几日东风吹冻雪，麦苗乾死埋沙尘。",
      "客床敧枕睡不稳，寒气偏寻老病身。",
      "沈沈夜色涵窗白，却讶微云弄山月。",
      "开门澹荡雪满空，拂面犹疑柳花湿。",
      "二气交感天地通，千林玉立天无风。",
      "蓬莱宫阙堕人世，三日不见车马踪。",
      "𩆵𩆵燮燮殊未已，此瑞应知同万里。",
      "远客休歌蜀道难，农夫剩有丰年喜。",
      "买牛便好事春耕，况复新来官长清。",
      "田家衣食无美恶，不困追胥死亦乐。"
    ]
  },
  {
    "id": "c16655df22b2f8b22c377f7dbee3722e",
    "title": "送李山人之燕",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "与君把臂临黄河，缺壶声里度悲歌。",
      "玉缸酒半离筵起，千里东风射马耳。",
      "孰能忍饥学夷齐，看人鼻孔吹虹蜺。",
      "莫道书生成事少，男儿盖棺事乃了。",
      "雄心虽壮未能伸，客舍萧条逢暮春。",
      "卢沟河上千株柳，满地杨花愁杀人。"
    ]
  },
  {
    "id": "c16655df22b2f8b205642aa6e0d620c2",
    "title": "赠刘润之",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "平生不愿万户侯，但愿一识刘荆州。荆州已远不可见，裔孙今幸从吾游。",
      "慨然议论吐肝胆，腰闲古剑鸣蛟虬。酒酣醉墨出险怪，笔势惝恍令人愁。",
      "世人争欲得一诺，黄金不用如山邱。结交以义不以利，乐人之乐忧其忧。",
      "自从管鲍死，此道今悠悠。岂忆流落中，忽见古人俦。",
      "古来贤哲士不达，饥寒不解为身谋。纷纷眼底知音少，几向西风叹白头。"
    ]
  },
  {
    "id": "c16655df22b2f8b26c7bac5636e026f5",
    "title": "乙巳清明游青阳峡",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "东山气象太猛悍，万马骎骎来楚甸。",
      "中分不肯割鸿沟，锻砺戈矛期一战。",
      "西山折北如西汉，独馀绛灌奔而殿。",
      "谁为刘项决雌雄，赖有韩彭力相援。",
      "卢沟直下两山合，泯泯暗流通一线。",
      "突为瀑布出山口，流沫成轮浪成漩。",
      "前逾百步落石瓮，黛蓄膏渟那敢眄。",
      "沈沈南去若白虹，为屿为泜互隐现。",
      "凿开混沌几千秋，世俗虽见如不见。",
      "今人谁有笔如椽，为写佳名传宇县。",
      "人闲佳节重清明，呼儿折简招诸彦。",
      "一生能著几两屐，佳处每欲经行遍。",
      "山灵着意劝人游，吞吐烟霞生万变。",
      "山阿玉女跪焚香，岩畔仙人一笑倩。",
      "居者俨若帝王尊，剑佩雍容侍开宴。",
      "植者磊落如钜人，聚立广庭议封禅。",
      "拱者矫矫如勇夫，执戈夹戺著綦弁。",
      "平滩浅濑乍可揭，溪路曲折随峰转。",
      "葛屦偏宜苔藓滑，行襟时被蔷薇罥。",
      "当面烟岚舞翠蛟，出岫闲云飘素练。",
      "群行不复事拘检，眼正明时脚还倦。",
      "班荆共坐溪上石，粔籹浊醪具时馔。",
      "良辰无奈夕阳催，羽觞正要清歌荐。",
      "醒心况复有寒泉，玉池遄返成三咽。",
      "三分春色二分休，风外飞花时一片。",
      "古人行乐欲及时，半百之年犹掣电。",
      "唯有爱山缘未断，梦寐孱颜添健羡。",
      "一穷到骨不自治，虚负胸中书万卷。",
      "漫向山林老却人，生来不识荆州面。",
      "肝胆槎枒须酒浇，顾我非狂亦非狷。",
      "纷纷世无真是非，弃置从渠若秋扇。",
      "归来新月偃林梢，寂寞衡门掩深院。"
    ]
  },
  {
    "id": "c16655df22b2f8b2f9e1d36ca2f49e2e",
    "title": "戊申四月游禹门有感",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "黄河一线天上来，两山突兀屏风开。",
      "天生圣人为万世，惊涛拍岸鸣春雷。",
      "冷云直上三千丈，石颠古庙高崔巍。",
      "断碑岁月不可考，丹书剥落空莓苔。",
      "嗟乎去古盖已远，荒辞漫汗相惊猜。",
      "安居平土果谁力，愚民耳目诚可哀。",
      "一声渔笛起何处，沧洲雅兴还悠哉。"
    ]
  },
  {
    "id": "c16655df22b2f8b24438a3eb7fbe31e9",
    "title": "正月十六日夜雪",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "正月望夜夜气交，长空月辉生白毫。东风澹荡振林木，春云滃郁翻惊涛。",
      "望中已觉没河汉，坐中不见群山高。打窗雪片大如手，苍髯噤痒磔猬毛。",
      "我意天心厌诛戮，净洗战血除腥臊。方今廊庙已备具，左有夔龙右有皋。",
      "爱民亲贤急先务，朱轮皂盖驰英豪。遗黎幸脱疮痍阨，讴吟圣世心坚牢。",
      "驱牛负耒过门户，至死不复远遁逃。白头老儒最无用，天才鲁钝非时髦。",
      "日月消磨两蓬鬓，天地飘零一缊袍。诗书自足教稚子，藜藿犹能饫老饕。",
      "清晨喜有蔬圃润，而可暂息抱瓮劳。兰芽含甲未出土，萧艾覆陇已可薅。",
      "闲中事业澹无味，佳趣才如食蟹螯。兴来歌咏适情性，背痒似得麻姑搔。",
      "芹山冈崒寒玉瘦，芹水澄澈春蒲桃。直缘山水久留恋，日向溪头醉浊醪。",
      "青云富贵岂不愿，蟠木轮囷宁自韬。结构大厦要梁栋，操割清庙须鸾刀。",
      "功名傥可跂契稷，跳梁里巷夸儿曹。君不见昔在周王师吕望，快若逢尹弯乌号。",
      "大人虎变固莫测，运命由来有所遭。蓬莱方丈在何处，我将入海恣游遨。",
      "天风飘飘鲸背稳，下视尘世空嘈嘈。"
    ]
  },
  {
    "id": "c16655df22b2f8b253e3889331b12a07",
    "title": "寿家弟诚之二首",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "赠君以湘山桃竹之杖，酌君以昆邱玉液之泉。泉以益肺腑之清气，杖以扶贞节于暮年。",
      "乃命童子敬设几筵。抽中山秋兔之豪，舒浣花五色之笺。",
      "涤端溪彘肝之研，磨伊川老松之烟。遂含情而抒思，写棣萼之新篇。",
      "请君听我歌，歌声咽塞而不传。玉堂金马在何处，姑山汾水空连绵。",
      "世人所后我所先。此生安得不屯邅。但能道义追渊骞。",
      "何妨坐客寒无毡。鸟栖深林鱼泳渊。膏以其明还自煎。",
      "文字点勘费丹铅。朝夕胡为粥与饘。百年飘忽如流川。",
      "今日已觉昨日贤。青州从事殊可怜。径须呼至黄花前。",
      "一酌入口百忧捐。与君曝背同醉眠。"
    ]
  },
  {
    "id": "c16655df22b2f8b253e3889381451cde",
    "title": "寿家弟诚之二首",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "朝采西山芹。暮卧西山云。十年混迹鹿豕群。闭户不出避世纷。",
      "胸中泾渭外不分。鹤以声自闻。薰以香自焚。续经不用如河汾。",
      "教子读书事耕耘。伫期道化行汝坟。敲门载酒来数君。",
      "径呼大白与策勋。令徵前事兼论文。奇语闲出张吾军。",
      "不觉庭柯眄夕曛。烂醉西风乐我真。雄国有狗方听听。"
    ]
  },
  {
    "id": "c16655df22b2f8b22236af489948dbfe",
    "title": "景纯浩然见过径饮成醉夜中雨作比近五鼓月色满空晓起书长语赠二子",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "退之方北归，见蠍即成喜。东坡还泗上，铎声欣入耳。",
      "而况羁旅中，解后遇知己。东风淡荡百草芳，游丝飞絮白日长。",
      "一杯相祝对流水，白酒微带溪芹香。渔歌樵唱竟相属，不觉半山无夕阳。",
      "醉卧山堂听山雨，冰雪对床挥夜语。一镫照壁映悠悠，恰似孤舟泛青楚。",
      "梦回酒醒明月高，风雨向来无处所。人生哀乐本皆空，莫令身世如飞蓬。"
    ]
  },
  {
    "id": "c16655df22b2f8b21afdf59cd418370e",
    "title": "赠医者呼延生",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "君不见南齐潘聚师，禁耳出箭镝。又不见唐人孙甑生，祝石使相击。",
      "祝溪溪不流，徐登先破的。以树徙痈疽，伯宗多伟绩。",
      "后来便说呼延生，神异一时无匹敌。誓言拯众疾，犹己有饥溺。",
      "吐气作云霓，掉舌飞霹雳。炎凉随手变，众苦已荡涤。",
      "百谢不一顾，黄金同瓦砾。饮酒过百觚，醉不遗涓滴。",
      "归来掩关卧，瑶琴闲挂壁。所至汉义合，无莫亦无适。",
      "衡门时见过，笑语慰岑寂。却愁仙籍告功成，便恐人闲无处觅。"
    ]
  },
  {
    "id": "c16655df22b2f8b2fe16a7c89dd3f275",
    "title": "癸丑仲秋之夕与诸君会饮山中感时怀旧情见乎辞",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "少年着意作中秋，手卷珠帘上玉钩。明月欲上海波阔，瑞光万丈东南浮。",
      "楼高一望八千里，翠色一点认瀛洲。桂华徘徊初泛滟，冷溢杯盘河汉流。",
      "一时宾客尽豪逸，拥鼻不作商声讴。无何陵谷忽迁变，杀气黯惨缠九州。",
      "生民冤血流未尽，白骨堆积如山邱。比来几见中秋月，悲风鬼哭声啾啾。",
      "遗黎纵复脱刀机，忧思离散谁与鸠。回思少年事，刺促生百忧。",
      "良辰不可再，金尊空相对。明月恨更多，故使浮云碍。",
      "照见古人多少愁，懒与今人照兴废。今人古人俱可怜，百年忽忽如流川。",
      "三军鞍马闲未得，镜中不觉摧朱颜。我欲排云叫阊阖，再拜玉皇香案前。",
      "不求羽化为飞仙，不愿双持将相权。愿天早赐太平福，年年人月长团圆。"
    ]
  },
  {
    "id": "c16655df22b2f8b20d6331189fbe6f01",
    "title": "史伯友好礼斋",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "禹门山壁石巃嵷，惊涛拍岸石疑动。奔腾西去疾于飞，千里一折不旋踵。",
      "山水不得独当奇，异气钟人生将种。乃翁阴德及后昆，墓木而今犹未拱。",
      "大儿膂力号绝人，挟槊弯弧贾馀勇。小儿精神大于身，野鹤乘风欲高耸。",
      "人物风流此一时，坐使山河价增重。读书已能了大义，稼穑还知依亩陇。",
      "孰谓人闲杞梓林，肯与樗栎同拥肿。良心一发不可遏，油然而上若泉涌。",
      "悦亲诚身固有道，不得乎友深自悚。一豪骄气不可作，好礼名斋心益悚。",
      "敷陈几席待佳士，却扫门庭谢凡冗。善言急闻闻必拜，未之能行后惟恐。",
      "结袜何尝愧古人，亲诣仍能越常奉。慎恭勇智咸有节，人伪不私无所壅。",
      "汝之所得亦已多，更须道义相切磋。佳时劝客金叵罗，主人起舞客齐歌。",
      "遁庵野叟鬓已皤，坐中不觉衰颜酡。六龙冉冉奔羲和，年年事业毋蹉跎。",
      "君其为我疾挥鲁阳戈，我亦浼君颠倒挽黄河。他时策杖重来过，更名此里为鸣珂，名与西山俱不磨。"
    ]
  },
  {
    "id": "c16655df22b2f8b2b2331824f75c1169",
    "title": "饱食箴示同志二三子",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "饱食终日，无所用心。",
      "方寸之微，万虑来侵。",
      "外物为诱，内即慆淫。",
      "醉生梦死，桎梏亦深。",
      "夜气不足，弗违兽禽。",
      "博弈犹贤，虚废光阴。",
      "凡百君子，尚服攸箴。"
    ]
  },
  {
    "id": "c16655df22b2f8b2ef356e58f97f9c27",
    "title": "赠薛宝臣疏梅冻雀图并以颂之",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "玄冥司候，百卉俱衰。",
      "此花独秀，于江之眉。",
      "傲雪淩霜，冰清玉洁。",
      "孤根盘石，冻柯浸月。",
      "意彼寒雀，婉娈相依。",
      "饮香啄蕊，生死不离。",
      "岁暮贞心，粲粲清节。",
      "孰与荐延，移归金阙。",
      "凤鸟不至，恶木日滋。",
      "穷通有命，舍是奚为。"
    ]
  },
  {
    "id": "c16655df22b2f8b259014c056eef5d6d",
    "title": "陈丈良臣诞弥令日谨拜手而献颂曰",
    "authorName": "段克己",
    "authorId": "c16655df22b2f8b2d1457b72d1457b72",
    "dynasty": "元",
    "content": [
      "矫矫夫君，由义居仁。",
      "风姿飘然，野鹤孤云。",
      "古有逸士，今具其真。",
      "四海鼎沸，克全厥身。",
      "我知天意，未丧斯文。",
      "不辱其身，不降其志。",
      "道维守一，过能不贰。",
      "明是辨非，存真去伪。",
      "渊明不仕，岂其本意。",
      "于嗟麟凤，不为世瑞。",
      "萧然环堵，诗书自怡。",
      "耕田而食，纺绩而衣。",
      "素琴挂壁，白酒盈卮。",
      "动容言行，一国之师。",
      "苟微斯人，吾谁与归。"
    ]
  },
  {
    "id": "c16655df22ccd4dced8fa82b43de6dfe",
    "title": "墨梅",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "appreciation": "这是一首题画诗。诗人赞美墨梅不求人夸，只愿给人间留下清香的美德，实际上是借梅自喻，表达自己对人生的态度以及不向世俗献媚的高尚情操。\n开头两句「吾家洗砚池头树，朵朵花开淡墨痕」直接描写墨梅。画中小池边的梅树，花朵盛开，朵朵梅花都是用淡淡的墨水点染而成的。「洗砚池」，化用王羲之「临池学书，池水尽黑」的典故。\n三、四两句盛赞墨梅的高风亮节。它由淡墨画成，外表虽然并不娇艳，但具有神清骨秀、高洁端庄、幽独超逸的内在气质；它不想用鲜艳的色彩去吸引人，讨好人，求得人们的夸奖，只愿散发一股清香，让它留在天地之间。这两句正是诗人的自我写照。王冕自幼家贫，白天放牛，晚上到佛寺长明灯下苦读，终于学得满腹经纶，而且能诗善画，多才多艺。但他屡试不第，又不愿巴结权贵，于是绝意功名利禄，归隐浙东九里山，作画易米为生。「不要人夸好颜色，只留清气满乾坤」两句，表现了诗人鄙薄流俗，独善其身，不求功勋的品格。",
    "content": [
      "吾家洗砚池头树，朵朵花开淡墨痕。",
      "不要人夸好颜色，只留清气满乾坤。"
    ],
    "intro": "《墨梅》是元代诗人画家王冕的一首题咏自己所画梅花的诗作。诗中所描写的墨梅劲秀芬芳、卓然不群。这首诗不仅反映了他所画的梅花的风格，也反映了作者的高尚情趣和淡泊名利的胸襟，鲜明地表明了他不向世俗献媚的坚贞、纯洁的操守。一二两句构思精巧，将画中墨梅与池边梅树化而为一，仿佛画中之梅的淡淡墨晕，为池头梅树吸收水中墨色所致。三四句则宕开一笔，赞赏墨梅虽无耀人眼目的色彩，却极富清新高雅之气，以此表达不愿媚俗的独立人格理想。全诗以画作真，诗情画意融合无间，意蕴深邃，耐人寻思，洵为题画诗中的上乘之作",
    "annotation": [
      "墨梅：用水墨画的梅花。也有作「淡墨色的梅，是梅花中的珍品」。",
      "吾家：我家。因王羲之与王冕同姓，所以王冕便认为王姓自是一家。",
      "洗砚池：写字、画画后洗笔洗砚的池子。一说三国时期是锺瑶年轻的时候练字，经常用家旁边的池子洗毛笔，以致整个池子最后都是墨色了。一说东晋王羲之「临池学书，池水尽黑」，这里是化用典故自诩热爱书画艺术、热爱文化。",
      "朵朵：一作「个个」。",
      "淡墨：水墨画中将墨色分为五种，焦墨、浓墨、重墨、淡墨、清墨。这里是说那朵朵盛开的梅花，是用淡淡的墨迹点化成的。",
      "清气：所谓的清气，于梅花来说自然是清香之气，但此处也暗喻人之清高自爱的精神，所谓清气就是雅意，就是正见，就是和合之气。",
      "好颜色：一作「颜色好」。",
      "满乾坤：弥漫在天地间。满，弥漫；乾坤，指人间天地间。"
    ]
  },
  {
    "id": "c16655df22ccd4dca58282ecd515edca",
    "title": "墨萱图·其一",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "灿灿萱草花，罗生北堂下。",
      "南风吹其心，摇摇为谁吐？",
      "慈母倚门情，游子行路苦。",
      "甘旨日以疏，音问日以阻。",
      "举头望云林，愧听慧鸟语。"
    ],
    "translation": "灿灿的萱草花，生在北堂之下。\n南风吹着萱草，摇摆着是为了谁吐露着芬芳？\n慈祥的母亲倚着门盼望着孩子，\n远行的游子是那样的苦啊！\n对双亲的奉养每天都在疏远，\n孩子的音讯每天都不能传到。\n抬头看着一片云林，\n听到慧鸟的叫声思念起来至此很是惭愧。"
  },
  {
    "id": "c16655df22ccd4dc556ee00f07677985",
    "title": "墨萱图·其二",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "萱草生北堂，颜色鲜且好。",
      "对之有馀饮，背之那可道？",
      "人子孝顺心，岂在荣与槁？",
      "昨宵天雨霜，江空岁华老。",
      "游子未能归，感慨心如捣。"
    ],
    "intro": "墨萱图是元代王冕创作的诗词。"
  },
  {
    "id": "c16655df22ccd4dc6855b4a5333a79d9",
    "title": "愁重",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "慷慨添余思，交游忆可人。",
      "时危还有虑，愁重不知春。",
      "海国迷归棹，关山拥战尘。",
      "黄公何所见？",
      "终不事嬴秦。"
    ]
  },
  {
    "id": "c16655df22ccd4dc19d5503eba041e01",
    "title": "次申屠子迪韵四首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "荒城余古堞，登眺喜新晴。",
      "日淡山容静，秋高海气清。",
      "孤鸢随鹤下，饥兕近人行。",
      "感物添惆怅，谁能会此情？"
    ]
  },
  {
    "id": "c16655df22ccd4dc19d5503e9d4e325c",
    "title": "次申屠子迪韵四首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "东南岩壑窅，游子欲何之？",
      "野鸟惊飞疾，溪船逆上迟。",
      "放怀须醉酒，对景漫题诗。",
      "王谢经行处，萧条似旧时。"
    ]
  },
  {
    "id": "c16655df22ccd4dc19d5503e62aa2400",
    "title": "次申屠子迪韵四首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "海国秋风劲，江城暮雨昏。",
      "浮云低月峡，戍鼓殷雷门。",
      "芳草何年歇？",
      "青山亘古存。",
      "光阴如过客，吾道底须论。"
    ]
  },
  {
    "id": "c16655df22ccd4dc19d5503e759c2183",
    "title": "次申屠子迪韵四首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "白发干戈际，青山黯霭中。",
      "沙虫联五马，蹠卯袭三公。",
      "东海波涛黑，中原草树红。",
      "萧条岩谷底，谁信有春风？"
    ]
  },
  {
    "id": "c16655df22ccd4dcc235be546bd384c1",
    "title": "答王聘君二首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "门径萧条勘，相知得往来。",
      "人方恋升斗，我独抚尊罍。",
      "故国秋风惨，荒城暮雨开。",
      "闲中多乐意，不在最深杯。"
    ]
  },
  {
    "id": "c16655df22ccd4dcc235be54c595ef73",
    "title": "答王聘君二首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "平无无饮量，难与醉乡期。",
      "老委青云志，空听白纻辞。",
      "寒烟昏塞口，残月淡娥眉。",
      "此际天涯客，凄凉只自知。"
    ]
  },
  {
    "id": "c16655df22ccd4dcfa5f7c4b1293ceba",
    "title": "忆王子正",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "雨重杨花落，春深杜宇悲。",
      "交情惟有我，朋友更言谁？",
      "云冷东山屐，尘埋北海碑。",
      "夜来茅屋下，酸泪为君垂。"
    ]
  },
  {
    "id": "c16655df22ccd4dc0e5569f3aa120c52",
    "title": "次韵答樊山四首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "余生百计拙，世事复何言？",
      "得句闲题石，忘机或灌园。",
      "每怜鱼涸辙，多见鹤乘轩。",
      "薄暮山风急，秋声处处繁。"
    ]
  },
  {
    "id": "c16655df22ccd4dc0e5569f3d400c202",
    "title": "次韵答樊山四首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "功名多跋涉，贫贱得安闲。",
      "坐石听流水，开楼见远山。",
      "报衙蜂澒洞，悦景鸟绵蛮。",
      "更爱斜阳外，游云作阵还。"
    ]
  },
  {
    "id": "c16655df22ccd4dc0e5569f3f9911d5f",
    "title": "次韵答樊山四首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "山川今古在，伯业已寥寥。",
      "野雾迷花径，秋烟隔市桥。",
      "溪深新涨雨，江浊暗生潮。",
      "自喜兹行好，翩翩远市嚣。"
    ]
  },
  {
    "id": "c16655df22ccd4dc0e5569f39408528b",
    "title": "次韵答樊山四首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "市廛余热恼，岩壑足清凉。",
      "水静鱼儿乐，风微桂子香。",
      "异邦人苦雨，故国雁啼霜。",
      "秋晚何多事？",
      "吟诗送客忙。"
    ]
  },
  {
    "id": "c16655df22ccd4dc5fa03de5e9e05ff8",
    "title": "有感",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "三春多是雨，四月不闻雷。",
      "尽道龙宫闷，谁掀蛰户开？",
      "郊原丰草木，城郭满蒿莱。",
      "我老为时虑，无言思欲哀。"
    ]
  },
  {
    "id": "c16655df22ccd4dceeebe31c8e4d902e",
    "title": "次韵答王敬助六首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "小隐水南村，喧哗不到门。",
      "无言及名利，适意在田园。",
      "春雨桑麻长，秋风果蔬繁。",
      "生涯有如此，何用觅桃源？"
    ]
  },
  {
    "id": "c16655df22ccd4dceeebe31cd6af7aaa",
    "title": "次韵答王敬助六首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "西圃馀姜蔗，东皋足稻粱。",
      "今年诚有望，吾计未全荒。",
      "倚杖停吟久，看云引兴长。",
      "邻家新酿熟，同醉菊花旁。"
    ]
  },
  {
    "id": "c16655df22ccd4dceeebe31cedfe2750",
    "title": "次韵答王敬助六首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "慷慨登高罢，风流入醉余。",
      "山田禾熟早，海国雁来初。",
      "对客无多论，耽眠或废书。",
      "东南岩壑美，时复命巾车。"
    ]
  },
  {
    "id": "c16655df22ccd4dceeebe31c5bfbb522",
    "title": "次韵答王敬助六首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "野云依竹静，霜叶近窗明。",
      "对此清幽景，都忘喧杂声。",
      "看书庸有感，与世竟无情。",
      "但愿添松竹，期君结隐盟。"
    ]
  },
  {
    "id": "c16655df22ccd4dceeebe31c687c273d",
    "title": "次韵答王敬助六首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "丰年真可乐，那虑鬓边霜。",
      "新稻翻匙白，香韭出瓮黄。",
      "相逢宜脱略，不必论炎凉。",
      "多少清游梦，无能到帝乡。"
    ]
  },
  {
    "id": "c16655df22ccd4dceeebe31c23787aaa",
    "title": "次韵答王敬助六首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "乡邻同社酒，亦足叙幽情。",
      "著作轻庄子，悲哀笑贾生。",
      "荒林孤鸟没，远浦夕阳明。",
      "休问东陵后，裁瓜即邵平。"
    ]
  },
  {
    "id": "c16655df22ccd4dcb661ab4d6fb5577c",
    "title": "中秋次韵答恢太虚",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "江湖漂泊久，发白不知年。",
      "世远人何在？",
      "天空月自圆。",
      "山河清有影，草木净无烟。",
      "谁恤苍生苦，移忧到酒边。"
    ]
  },
  {
    "id": "c16655df22ccd4dc9045486380347f28",
    "title": "九日有怀",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "拊髀怜佳节，多年不在家。",
      "有亲垂白发，无意对黄华。",
      "怀古余情旷，登高望眼赊。",
      "南山荒霭合，日暮乱归鸦。"
    ]
  },
  {
    "id": "c16655df22ccd4dcd0fd9d80df665a9d",
    "title": "吉祥草",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "得名良不恶，潇洒在山房。",
      "生意无休息，存心固久长。",
      "风霜空自老，蜂蝶为谁忙？",
      "岁晚何人问？",
      "山空暮雨荒。"
    ]
  },
  {
    "id": "c16655df22ccd4dc919e1a3bc23d8258",
    "title": "送云屋僧",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "兰若边江次，羁栖喜得邻。",
      "论交留客夜，对酒独花春。",
      "风雨相过近，交情且是真。",
      "无端话离别，把酒忽伤神。"
    ]
  },
  {
    "id": "c16655df22ccd4dcc6e212da9aa2f2de",
    "title": "解闷",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "家园嗟寂寞，客计转疏迂。",
      "事失非关酒，身贫不为儒。",
      "功名馀破楮，风雨漫长途。",
      "对景成何用，高谈却壮图。"
    ]
  },
  {
    "id": "c16655df22ccd4dcc6e212da3cf083a6",
    "title": "解闷",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "荒城惊岁晚，风雨奈何人？",
      "野火殊无侣，江梅自得春。",
      "停杯吟思远，照镜鬓华新。",
      "底事堪愁绝？",
      "悲笳撼塞尘。"
    ]
  },
  {
    "id": "c16655df22ccd4dcc6e212dace4f3c03",
    "title": "解闷",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "风雨交残夜，郊关鸡乱鸣。",
      "青山频入梦，白发不禁情。",
      "舞剑令人笑，沽樽只自倾。",
      "忽思少年日，骑马汉江城。"
    ]
  },
  {
    "id": "c16655df22ccd4dcc6e212da7c9a2e79",
    "title": "解闷",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "寒气薄衣絮，斜风雪乱飘。",
      "山林俄失色，江海不行潮。",
      "塞北毡车重，江南甲骑骄。",
      "草堂亦幽致，冰冻满诗瓢。"
    ]
  },
  {
    "id": "c16655df22ccd4dc15b25511c7672333",
    "title": "八蟠岭",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "路绕危垣上，风高松桧鸣。",
      "花飞殊失意，草长不知名。",
      "游客咨遗俗，居民指旧京。",
      "浮图天末起，瞻望忽伤情。"
    ]
  },
  {
    "id": "c16655df22ccd4dc52275354575950bd",
    "title": "归来",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "归来人境异，故里是他乡。",
      "坐阅红尘过，愁多白发长。",
      "关山云渺渺，江汉水茫茫。",
      "世事何多感，凭高又夕阳。"
    ]
  },
  {
    "id": "c16655df22ccd4dc52275354a146678b",
    "title": "归来",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "某水某丘在，杖藜随处行。",
      "穷幽那适兴，岂是未忘情？",
      "契彼渔樵乐，于吾势利轻。",
      "云根老梅树，花发最分明。"
    ]
  },
  {
    "id": "c16655df22ccd4dc52275354b035d33b",
    "title": "归来",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "小斋尘不到，寂寞野人家。",
      "下榻来风韵，看书度岁华。",
      "已忘巫峡月，空惜武陵花。",
      "欲问并州信，故人天一涯。"
    ]
  },
  {
    "id": "c16655df22ccd4dc203dc3da5dbf785d",
    "title": "宋郊台",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "荡荡南郊路，金舆不复行。",
      "古台余草色，新树自风声。",
      "寂寞荒村景，凄凉故国情。",
      "遗民能道旧，曾是御营兵。"
    ]
  },
  {
    "id": "c16655df22ccd4dcdbe599298b413b39",
    "title": "村居",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "避世忘时势，茅庐傍小溪。",
      "灌畦晴抱瓮，接树湿封泥。",
      "乳鹿依花卧，幽禽过竹啼。",
      "新诗随处得，不用别求题。"
    ]
  },
  {
    "id": "c16655df22ccd4dcdbe5992956c6dbfb",
    "title": "村居",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "茅屋人看小，我居殊觉宽。",
      "云开山满座，雨过草平阑。",
      "古意琴三叠，清风竹万竿。",
      "养生无别具，壁上破瓢箪。"
    ]
  },
  {
    "id": "c16655df22ccd4dcdbe59929b066dc00",
    "title": "村居",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "欲识吾居处，屋前溪水流。",
      "门交青薜荔，篱蔓黑牵牛。",
      "有竹编书简，无花引钓舟。",
      "生涯随分已，何用卜菟裘？"
    ]
  },
  {
    "id": "c16655df22ccd4dcdbe599297574720a",
    "title": "村居",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "英雄在何处，气概属山家。",
      "蚁布出入阵，蜂排早晚衙。",
      "野花团部伍，溪树拥旗牙。",
      "抱膝长吟罢，天边日又斜。"
    ]
  },
  {
    "id": "c16655df22ccd4dc151e52827fa01ec6",
    "title": "黄牛山",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "招提万山底，古屋蔽烟霞。",
      "密竹先秋意，长藤过夏花。",
      "繁阴沈雨脚，清响漱云牙。",
      "老衲眉如雪，相逢话作家。"
    ]
  },
  {
    "id": "c16655df22ccd4dc298ee958f5027f03",
    "title": "村居四首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "断桥分野色，曲径入柴门。",
      "五柳低藏屋，三家自作村。",
      "人情同下里，风俗异东屯。",
      "我老无生计，耕耘教子孙。"
    ]
  },
  {
    "id": "c16655df22ccd4dc298ee95863a8179f",
    "title": "村居四首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "绿槿作篱笆，茅檐挂薜萝。",
      "马车浑不到，樵牧自相过。",
      "卧看归田录，行听击壤歌。",
      "优游只如此，刀锯奈吾何？"
    ]
  },
  {
    "id": "c16655df22ccd4dc298ee958c4cf6837",
    "title": "村居四首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "人言村落僻，我处颇清幽。",
      "竹色侵衣冷，江声绕屋流。",
      "欢呼同社酒，出入趁鱼舟。",
      "不用闻时事，桑阴且饮牛。"
    ]
  },
  {
    "id": "c16655df22ccd4dc298ee95800c8eca1",
    "title": "村居四首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "局厌廛中隐，宽从野外居。",
      "人情方密熟，礼数觉生疏。",
      "悬榼空浮蚁，陈编扑蠹鱼。",
      "客来纵谈笑，不必问吾庐。"
    ]
  },
  {
    "id": "c16655df22ccd4dcb4da42c2a78a2b59",
    "title": "福胜山房",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "不作殊方去，每因兹地留。",
      "湖山全胜概，松竹秘清幽。",
      "下榻同听雨，开尊为解愁。",
      "得君多道义，从此无可求。"
    ]
  },
  {
    "id": "c16655df22ccd4dc08365da006c6b3b4",
    "title": "感慨四首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "大道已沦谢，世情那可论？",
      "所经新传舍，多是故侯门。",
      "路险豺狼恣，山空鸟雀喧。",
      "余生亦何幸，注目合忘言。"
    ]
  },
  {
    "id": "c16655df22ccd4dc08365da0f3ff9fd7",
    "title": "感慨四首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "东南多胜概，古迹渐难寻。",
      "诸老题诗处，繁阴蔽石林。",
      "云团溪雨重，水落野塘深。",
      "感慨添余思，孤猿入暮吟。"
    ]
  },
  {
    "id": "c16655df22ccd4dc08365da0fc6790b3",
    "title": "感慨四首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "故国江都郡，繁华旧不同。",
      "衣冠移习气，鼓角动悲风。",
      "柳倚消光碧，花连野色红。",
      "放怀沽一碎，世事委狙翁。"
    ]
  },
  {
    "id": "c16655df22ccd4dc08365da000e6a173",
    "title": "感慨四首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "昨访三生石，今登二老亭。",
      "痴烟含树黑，野草满山青。",
      "归鸟还知倦，悲笳不忍听。",
      "又闻龙臆马，趁逐豹文鼮。"
    ]
  },
  {
    "id": "c16655df22ccd4dca978c15e7ee93023",
    "title": "漫兴四首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "流沙连竺国，大碛间和宁。",
      "云合阴山黑，天垂瀚海青。",
      "穹庐骈騕袅，葩盖建和铃。",
      "多少花门子，相逢过北庭。"
    ]
  },
  {
    "id": "c16655df22ccd4dca978c15e436b1f24",
    "title": "漫兴四首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "屯聚皆羌属，苍茫路转西。",
      "草深车迹浅，霜重角声低。",
      "军马行无数，山林望欲迷。",
      "老兵通汉语，指点话征西。"
    ]
  },
  {
    "id": "c16655df22ccd4dca978c15e458c024b",
    "title": "漫兴四首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "天时今亦异，地丑古来非。",
      "永夜惟消酒，严寒未授衣。",
      "一时风色变，万里雪花飞。",
      "小大持弓矢，相呼出打围。"
    ]
  },
  {
    "id": "c16655df22ccd4dca978c15e97fdddd8",
    "title": "漫兴四首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "壮心殊未已，望望尽黄沙。",
      "韦帽笼鸦鹘，毡囊载骆驼。",
      "过关南客少，出塞北风多。",
      "田牧俱荒废，空怀马伏波。"
    ]
  },
  {
    "id": "c16655df22ccd4dc1e6743e3147f5caa",
    "title": "竹冠",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "竹冠横五折，安用铁丝旒？",
      "斑积湘江雨，清衔嶰谷秋？",
      "自然坚节在，难与俗情侔。",
      "相见无疑怪，先生不姓刘。"
    ]
  },
  {
    "id": "c16655df22ccd4dc453400268d1851bc",
    "title": "春晚客怀七首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "春事已过半，客怀何怅然？",
      "鸟啼云外树，花落雨余田。",
      "沽酒不成醉，解衣徒自怜。",
      "五湖烟水远，未得问归船。"
    ]
  },
  {
    "id": "c16655df22ccd4dc4534002668b66843",
    "title": "春晚客怀七首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "落落穷途客，年年不在家。",
      "寄眠听夜雨，借景看春花。",
      "空著三山帽，难防两鬓华。",
      "清晨览明镜，载笑复咨嗟。"
    ]
  },
  {
    "id": "c16655df22ccd4dc45340026b1785ec7",
    "title": "春晚客怀七首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "衣袖露两肘，难留侠客槌。",
      "对山长发啸，得酒忽忘诗。",
      "树湿吴云重，花残越鸟悲。",
      "酸辛甘自受，褴褛愧妻儿。"
    ]
  },
  {
    "id": "c16655df22ccd4dc45340026f030df2a",
    "title": "春晚客怀七首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "花落春城暮，登临思倍清。",
      "买杯酬宿约，联句足余情。",
      "三峡星河动，九江风浪生。",
      "吾侪似无用，思与白鸥盟。"
    ]
  },
  {
    "id": "c16655df22ccd4dc453400267e2df4bd",
    "title": "春晚客怀七首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "雨暴溪流急，云低树势平。",
      "山边狐独啸，林外鸟皆惊。",
      "小草添生意，残花减俗情。",
      "明朝整巾舄，饱饭竹间行。"
    ]
  },
  {
    "id": "c16655df22ccd4dc45340026cada39d4",
    "title": "春晚客怀七首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "诗酒从时适，功名委壮图。",
      "好山随处有，闲客近来无。",
      "冠盖骈三辅，烽尘暗四隅。",
      "余生营计拙，且僦好楼居。"
    ]
  },
  {
    "id": "c16655df22ccd4dc45340026e701a812",
    "title": "春晚客怀七首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "贾谊治安策，虚劳渎圣明。",
      "人民正凋瘵，豺虎恣纵横。",
      "白水沉南国，青山没上京。",
      "吾儒无可奈，老泪向天倾。"
    ]
  },
  {
    "id": "c16655df22ccd4dc2faabecb27fde085",
    "title": "客情",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "几日不启户，庭前青草多。",
      "故缘诗思涩，不奈客情何。",
      "贫贱家无定，英雄剑懒磨。",
      "江山千万里，回首一长歌。"
    ]
  },
  {
    "id": "c16655df22ccd4dc169e39409ef28177",
    "title": "归家",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "我母本强健，今年说眼昏。",
      "顾怜为客子，尤喜读书孙。",
      "事业新灯火，桑麻旧里村。",
      "太平风俗美，不用闭柴门。"
    ]
  },
  {
    "id": "c16655df22ccd4dc448e157203a1e41f",
    "title": "独宿",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "独宿输吾惯，石床苔藓丰。",
      "气清神自固，梦不与人同。",
      "灯焰悬空壁，炉香袅细风。",
      "如何纨绮辈？",
      "服药取奇功。"
    ]
  },
  {
    "id": "c16655df22ccd4dc23dd6decf9d6d9af",
    "title": "种茄",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "种植便生地，还宜去草莱。",
      "所期羞膳具，毋吝日滋培。",
      "雨露恩时及，风霜气莫摧。",
      "且令根本固，看尔实恢恢。"
    ]
  },
  {
    "id": "c16655df22ccd4dcac8af78176af9664",
    "title": "示师文二首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "生涯犹未定，归去勿来迟。",
      "故里虽云好，吾家正及饥。",
      "敬尊须重礼，对母说新诗。",
      "梅竹平安否？",
      "先书报我知。"
    ]
  },
  {
    "id": "c16655df22ccd4dcac8af7811d00a726",
    "title": "示师文二首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "怅望倚门久，月光清满天。",
      "念家情切切，为客鬓娟娟。",
      "细草荒山径，游云过石田。",
      "安能携尔辈？",
      "饱饭老林泉。"
    ]
  },
  {
    "id": "c16655df22ccd4dc06d95b25bf3f9b18",
    "title": "访旧游",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "今日放轻舟，令人忆旧游。",
      "看花穿水竹，沽酒近江楼。",
      "故老论遗俗，相知已白头。",
      "晚来乡思切，孤雁楚天秋。"
    ]
  },
  {
    "id": "c16655df22ccd4dc29f1441072aac82b",
    "title": "独坐",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "独坐高楼暮，凄凉何所闻？",
      "乱山流冻雨，荒树接孤云。",
      "关陕鸦成阵，幽并马不群。",
      "故人消息断，凋弊闵期文。"
    ]
  },
  {
    "id": "c16655df22ccd4dc522753542d3a3592",
    "title": "归来",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "湖海飘零久，归来依旧贫。",
      "顾无青眼友，喜有白头亲。",
      "篱菊留余色，庭梅奏早春。",
      "溪翁密相访，杯酒接殷勤。"
    ]
  },
  {
    "id": "c16655df22ccd4dccb583287f53b1472",
    "title": "偶书二首·其一",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "浮云生远树，落日动江波。",
      "坐对青山好，其如白发何？",
      "寄诗凭问讯，沽酒借颜酡。",
      "忽忆平时节，吴淞听棹歌。"
    ]
  },
  {
    "id": "c16655df22ccd4dce2a016da1dcd9316",
    "title": "偶书二首·其二",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "闻鸡何用舞，对酒且高歌。",
      "湖海情如故，风霜老奈何。",
      "相交知己少，入梦好山多。",
      "玩世能成癖，纷纷事已讹。"
    ]
  },
  {
    "id": "c16655df22ccd4dcaddff68da001c70d",
    "title": "泗上",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "吊古心何壮，凭高气更雄。",
      "大风秋野阔，明月故乡同。",
      "潇洒繁霜鬓，凄凉独老翁。",
      "夜深沽斗酒，不异在新丰。"
    ]
  },
  {
    "id": "c16655df22ccd4dc695b37ec4dae6736",
    "title": "石湖寺二首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "略彴江烟外，招提水气中。",
      "故人于此隐，幽致得时同。",
      "酿酒来彭泽，栽莲接远公。",
      "浮生底须论，谈笑且春风。"
    ]
  },
  {
    "id": "c16655df22ccd4dc695b37ec80f5925a",
    "title": "石湖寺二首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "相忆悬清梦，相过笑白头。",
      "不因吾道重，安得为兹留？",
      "翠竹边江雨，黄花小院秋。",
      "明年春水足，准拟泛扁舟。"
    ]
  },
  {
    "id": "c16655df22ccd4dc2a7412e2da095723",
    "title": "南阳闸下",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "十月黄河道，舟行浊水泥。",
      "今晨见清浅，不觉散凄迷。",
      "云转山腰断，天连野色低。",
      "可知茅屋近，忽听一声鸡。"
    ]
  },
  {
    "id": "c16655df22ccd4dc2cc21bd3d322c459",
    "title": "泊瓜洲二首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "晚泊瓜洲渡，秋风九月时。",
      "野烟晴漠漠，江树绿离离。",
      "客思无人会，乡情有雁知。",
      "斐才惭李杜，对景亦题诗。"
    ]
  },
  {
    "id": "c16655df22ccd4dc2cc21bd3ed0aaa25",
    "title": "泊瓜洲二首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "落日大江秋，凄凉觉底愁。",
      "逆潮攻败垒，荒树入沙洲。",
      "险固空馀迹，清平且壮游。",
      "不须腰十万，明日上扬州。"
    ]
  },
  {
    "id": "c16655df22ccd4dc1d74030bf56c339e",
    "title": "绿水",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "绿水流洙泗，青山出鲁邹。",
      "凭高殊有兴，吊古不胜愁。",
      "日落江花重，风生野树秋。",
      "掀髯一长笑，不负壮年游。"
    ]
  },
  {
    "id": "c16655df22ccd4dcf85b8c6f0271c01c",
    "title": "沽亭道中二首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "野亭依柳树，水路出桑林。",
      "问俗谁能解？",
      "怀思自不禁。",
      "远山归眼小，孤雁入云深。",
      "可笑西京客，持杯学楚吟。"
    ]
  },
  {
    "id": "c16655df22ccd4dcf85b8c6fd81b0f0f",
    "title": "沽亭道中二首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "方离三柳树，又出下沽亭。",
      "客路从兹去，人情转不宁。",
      "关河孤雁没，齐鲁众山青。",
      "处处黄河道，吾将补水经。"
    ]
  },
  {
    "id": "c16655df22ccd4dcb195ba9edcdb0fa6",
    "title": "守闸",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "行船无十日，守闸滞多时。",
      "纵使心如铁，难忘鬓若丝。",
      "野亭花淡淡，沙岸草离离。",
      "日暮闻征雁，令人有所思。"
    ]
  },
  {
    "id": "c16655df22ccd4dc70404d66d0fecd7d",
    "title": "汶上舟行",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "贤圣久不作，我行真可怜。",
      "望归黄柳外，坐到碧山前。",
      "老马知官道，饥鹰集野田。",
      "晚风吹急雪，回首一茫然。"
    ]
  },
  {
    "id": "c16655df22ccd4dc7530cb6b57d8837a",
    "title": "闸上二首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "舒啸孤怀壮，天风荡杳冥。",
      "草枯秦地白，云尽鲁山青。",
      "闻道尊庄子，沽杯候野亭。",
      "平生辛苦事，须信此行经。"
    ]
  },
  {
    "id": "c16655df22ccd4dc7530cb6b58d89e3a",
    "title": "闸上二首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "白雾都收尽，青天无片云。",
      "候船车衮衮，辞树月纷纷。",
      "纱帽当垆妇，兜鍪出塞军。",
      "不愁书寄少，鸿雁动成群。"
    ]
  },
  {
    "id": "c16655df22ccd4dc9f6c49afe491b705",
    "title": "新店道上",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "野水滔天去，阴云著地生。",
      "沽来新店酒，不洗异乡情。",
      "白发萧萧谢，黄花粲粲明。",
      "山川虽跋涉，道路却升平。"
    ]
  },
  {
    "id": "c16655df22ccd4dc74d548757c670bcc",
    "title": "不饮",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "不饮非无量，忘眠岂有谋？",
      "赤心思报国，白首愿封侯。",
      "界纸题封事，挑灯看蒯缑。",
      "何时勋业就？",
      "萧散五湖游。"
    ]
  },
  {
    "id": "c16655df22ccd4dc968a3721b5696500",
    "title": "船上",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "迢递三河路，凄凉九月天。",
      "远山迷草木，平野少人烟。",
      "对景情如醉，浮居日似年。",
      "壮怀消不得，沽酒且陶然。"
    ]
  },
  {
    "id": "c16655df22ccd4dc8be2b1f489ffbc69",
    "title": "暝色",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "暝色沉孤屿，秋声入远林。",
      "飞鸿频顾影，独客易伤心。",
      "相识无知己，交游少信音。",
      "未能酬壮志，沽酒且长吟。"
    ]
  },
  {
    "id": "c16655df22ccd4dc2a85f3fa57e66a56",
    "title": "客思",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "破衣悬软毳，短发被秋风。",
      "汶水长鱼白，滕州小米红。",
      "人情今日异，客路去年同。",
      "万里关山外，孤鸿缥渺中。"
    ]
  },
  {
    "id": "c16655df22ccd4dc2828c160e6ed1139",
    "title": "汶上二首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "汶水连洙泗，源源有所归。",
      "圣贤诚可仰，风俗自相违。",
      "落叶随风舞，孤鸿破雪飞。",
      "纷纷名利客，到此肯忘机。"
    ]
  },
  {
    "id": "c16655df22ccd4dc2828c1605508e3d8",
    "title": "汶上二首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "破梦闻金鼓，关心望玉绳。",
      "只知时候别，不觉夜寒增。",
      "冻雨成飞雪，长河走大陵。",
      "客情无可奈，却借驿楼登。"
    ]
  },
  {
    "id": "c16655df22ccd4dca046d2a7d4b56bdb",
    "title": "龌龊",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "龌龊宁堪处，卑污奈此逢。",
      "看人骑白马，唤狗作乌龙。",
      "濯濯河边柳，青青涧底松。",
      "待看天气好，应得露华浓。"
    ]
  },
  {
    "id": "c16655df22ccd4dcffe76802fdeb5234",
    "title": "潇洒",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "渐觉离乡远，宁知出处迂。",
      "风流看队马，潇洒入双鱼。",
      "谁解辞千乘，无人说二疏。",
      "老吾情不惬，漫读古人书。"
    ]
  },
  {
    "id": "c16655df22ccd4dcb4e0a65df04adfb7",
    "title": "次致和韵",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "方见云山出，忽然风雨来。",
      "暴生三尺水，推去一阶苔。",
      "古意何能解？",
      "新诗止自裁。",
      "天时与人事，历历不须猜。"
    ]
  },
  {
    "id": "c16655df22ccd4dc33a1df643fa29368",
    "title": "日晚",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "日晚风云起，城空草木悲。",
      "蛟龙能自圣，骐骥不容迟。",
      "汉妇通番语，羌儿厌杜诗。",
      "老夫潇洒处，定是少人知。"
    ]
  },
  {
    "id": "c16655df22ccd4dc05c3f97c2c9c6a56",
    "title": "泊聊城",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "水宿聊城外，忘眠听漏声。",
      "浮烟连野白，孤月近船明。",
      "世变山河在，时移草木惊。",
      "绝怜知己少，感慨独伤情。"
    ]
  },
  {
    "id": "c16655df22ccd4dc7d2fe37cc2402c2d",
    "title": "庆寿寺二首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "宝刹都城内，今朝旷野中。",
      "浮图瞻宝志，书记忆刘聪。",
      "画屋烟花绕，青松雨露浓。",
      "徘徊增感慨，历落问英雄。"
    ]
  },
  {
    "id": "c16655df22ccd4dc7d2fe37c136f2e15",
    "title": "庆寿寺二首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "书记去已久，令人动慨慷。",
      "但能成事业，不解制纲常。",
      "花落重城晚，云沉大野荒。",
      "卢沟三尺土，春雨树苍苍。"
    ]
  },
  {
    "id": "c16655df22ccd4dc21ecd265ca7b102e",
    "title": "南归",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "去岁离南去，今年自北归。",
      "过淮浑酒贱，出水白鱼肥。",
      "落拓同谁语？",
      "孤高与世违。",
      "最怜谯国子，潦倒说兵机。"
    ]
  },
  {
    "id": "c16655df22ccd4dc7d2677a72abc9f9c",
    "title": "渭河道中四首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "平地连沧海，孤城带渭河。",
      "行人俱汉语，舟子半吴歌。",
      "野草惊秋短，鲂鱼出水多。",
      "只怜乡国远，处处有胡笳。"
    ]
  },
  {
    "id": "c16655df22ccd4dc7d2677a7240993fc",
    "title": "渭河道中四首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "披雾青天近，梳头白发明。",
      "山河千古恨，风雨五更情。",
      "塞北浮云惨，关中王气清。",
      "草庐诸葛在，未得话平生。"
    ]
  },
  {
    "id": "c16655df22ccd4dc7d2677a7898eb740",
    "title": "渭河道中四首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "月出东溟白，天垂北斗低。",
      "砺兵思秣马，舞剑忽闻鸡。",
      "诸葛犹存汉，田横不辱齐。",
      "英雄如有见，琐稍岂能迷？"
    ]
  },
  {
    "id": "c16655df22ccd4dc7d2677a79d7eaf5e",
    "title": "渭河道中四首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "海气团云白，江风吹浪寒。",
      "飞鸿离塞远，独鹤唳更阑。",
      "慷慨论时事，羁栖笑楚冠。",
      "萧萧黄叶下，回首望长安。"
    ]
  },
  {
    "id": "c16655df22ccd4dce2b922dc07a31b13",
    "title": "庚寅春二月三日甲子大雨雪",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "二月甲子雪，霏花冷作围。",
      "乾坤移气象，草木转光辉。",
      "野鸟浑无语，边尘湿不飞。",
      "长安未归客，应是动心机。"
    ]
  },
  {
    "id": "c16655df22ccd4dc89d87255bf435d8c",
    "title": "有感二首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "绝国春风少，荒村夜雨多。",
      "可怜新草木，不识旧山河。",
      "世事纷纷异，人情转转讹。",
      "老怀禁不得，怅望一长歌。"
    ]
  },
  {
    "id": "c16655df22ccd4dc89d87255a69fef62",
    "title": "有感二首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "对镜添惆怅，凭谁论古今。",
      "山河频入梦，风雨独关心。",
      "每念苍生苦，能怜荡子吟。",
      "晚来愁更切，青草落花深。"
    ]
  },
  {
    "id": "c16655df22ccd4dcd5c92e0841cf147e",
    "title": "雨过二首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "雨过山光润，烟浮野色昏。",
      "清泉流近砌，黄叶拥衡门。",
      "世事凭谁论？",
      "高情只自存。",
      "忽思浣花老，又欲向东屯。"
    ]
  },
  {
    "id": "c16655df22ccd4dcd5c92e0878840a96",
    "title": "雨过二首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "归来访田里，转首忆关河。",
      "黄叶阶前满，白云山上多。",
      "人情空烂漫，世事尽差讹。",
      "亲爱子孙辈，愁予两鬓皤。"
    ]
  },
  {
    "id": "c16655df22ccd4dce5340e064f448eaf",
    "title": "元日示师文",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "骨格今年异，衣裳旧日殊。",
      "读书当努力，写字莫糊涂。",
      "白水翻三峡，青山出两都。",
      "老吾何所以？",
      "赖尔得相须。"
    ]
  },
  {
    "id": "c16655df22ccd4dc0e53d6b8a3a1efc8",
    "title": "闰七月二十三夜记梦诗二首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "历历青山出，翩翩白雁来。",
      "感时徒愤郁，吊古独悲哀。",
      "夜雨凄庭草，秋花老石苔。",
      "客怀消不得，怅望一徘徊。"
    ]
  },
  {
    "id": "c16655df22ccd4dc0e53d6b8662c4f8a",
    "title": "闰七月二十三夜记梦诗二首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "对镜多新白，怀人入远思。",
      "山河犹汉魏，风俗想轩羲。",
      "小草铜驼恨，荒陵玉雁悲。",
      "平生伊吕志，耕钓岂无为？"
    ]
  },
  {
    "id": "c16655df22ccd4dcbf99ebbe4a610d73",
    "title": "水竹",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "水竹能潇洒，天然二尺强。",
      "低枝均雨露，直节惯风霜。",
      "不拟编书简，何时宿凤凰？",
      "幽人颇相得，拂拭近茅堂。"
    ]
  },
  {
    "id": "c16655df22ccd4dc223d3761f348bbd1",
    "title": "舟中杂纪十首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "水竹连平野，人家带夕阳。",
      "道途忘险阻，风景异寻常。",
      "借艇移行李，持杯看步光。",
      "英雄无所似，堪笑老夫狂。"
    ]
  },
  {
    "id": "c16655df22ccd4dc223d3761103198bd",
    "title": "舟中杂纪十首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "舟行知牵稳，恰得打头风。",
      "更喜青山出，宁辞白发穷？",
      "江枫缘岸赤，河蓼杂烟红。",
      "回首东南景，楼台杳霭中。"
    ]
  },
  {
    "id": "c16655df22ccd4dc223d376108507754",
    "title": "舟中杂纪十首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "杨柳青云合，芙蓉锦幛开。",
      "船从湖上过，人在画中来。",
      "莫问桓伊笛，且传袁绍杯。",
      "明朝归醉李，舒啸漫徘徊。"
    ]
  },
  {
    "id": "c16655df22ccd4dc223d3761c7cae9f3",
    "title": "舟中杂纪十首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "泊舟枯柳下，狭港喜无风。",
      "水气团烟暝，岚光带雨浓。",
      "竹阴秋转冷，渔火夜深红。",
      "忆在山阳县，吟情与此同。"
    ]
  },
  {
    "id": "c16655df22ccd4dc223d37610431e4f5",
    "title": "舟中杂纪十首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "芦花藏别浦，柳树隔柴扉。",
      "野鸟行行下，渔舟两两归。",
      "只愁风俗变，不虑世情违。",
      "旧日经行处，于今转觉非。"
    ]
  },
  {
    "id": "c16655df22ccd4dc223d3761637cab1c",
    "title": "舟中杂纪十首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "秋茂喜禾壮，官河带野桥。",
      "水光欺日白，寒气得风饶。",
      "觅火邻船并，沽醪市店遥。",
      "传闻征税急，不忍见渔樵。"
    ]
  },
  {
    "id": "c16655df22ccd4dc223d37613b8178cf",
    "title": "舟中杂纪十首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "九日今朝是，凄凄多朔风。",
      "黄叶浑未落，乌柏最先红。",
      "对景情何已，怀人梦不通。",
      "稻粱今岁薄，无奈北征鸿。"
    ]
  },
  {
    "id": "c16655df22ccd4dc223d3761e3700653",
    "title": "舟中杂纪十首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "落日照船窗，残霞映碧江。",
      "树低苍翠湿，人杂语言哤。",
      "贳酒青衣独，归山白鸟双。",
      "驱驰吾未已，惭愧鹿门庞。"
    ]
  },
  {
    "id": "c16655df22ccd4dc223d37611e48c7d3",
    "title": "舟中杂纪十首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "野水连天碧，秋花夹路黄。",
      "顺风船过疾，落日鸟飞忙。",
      "感物独惆怅，逢时喜老苍。",
      "文章随气运，不必论班扬。"
    ]
  },
  {
    "id": "c16655df22ccd4dc223d3761ef306c9d",
    "title": "舟中杂纪十首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "老树转斜晖，人家水竹围。",
      "露深花气冷，霜降蟹膏肥。",
      "沽酒心何壮，看山思欲飞。",
      "操舟有吴女，双桨唱新归。"
    ]
  },
  {
    "id": "c16655df22ccd4dcbc7d1e2e6605be52",
    "title": "屋隅樱桃伐去老干而生新枝能实可爱",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "樱桃元旧本，根柢近西篱。",
      "只为除枯干，翻令长嫩枝。",
      "红娇殊鹤顶，甘美过蜂脾。",
      "羞荐归宗庙，于今正及时。"
    ]
  },
  {
    "id": "c16655df22ccd4dcd118d1c7753711ba",
    "title": "遣兴四首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "破屋悬寒雨，空窗度晓云。",
      "家贫无外虑，身老厌多闻。",
      "草木随时长，虫鱼自作群。",
      "行吟聊遣兴，不必论功勋。"
    ]
  },
  {
    "id": "c16655df22ccd4dcd118d1c7a38dec23",
    "title": "遣兴四首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "直北黄河走，江南白浪浮。",
      "人民正饥渴，官府急诛求。",
      "处处催兵器，城城建火楼。",
      "老吾头已白，忍死为君忧。"
    ]
  },
  {
    "id": "c16655df22ccd4dcd118d1c79b863952",
    "title": "遣兴四首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "老来百病出，坐卧不能安。",
      "稍得春风暖，寻忧夜雨寒。",
      "中原人倥偬，南国步艰难。",
      "薇省分权重，匡时自选官。"
    ]
  },
  {
    "id": "c16655df22ccd4dcd118d1c7ecdebc0e",
    "title": "遣兴四首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "旌旗明紫塞，云雾暗潼关。",
      "尽说王师盛，应知伯道艰。",
      "东风吹白草，落日动青山。",
      "羽檄飞边报，将军信雅闲。"
    ]
  },
  {
    "id": "c16655df22ccd4dcc6cef29b54a866eb",
    "title": "山药",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "山药依阑出，分披受夏凉。",
      "叶连黄独瘦，蔓引绿萝长。",
      "结实终堪食，开花近得香。",
      "烹庖入盘馔，不馈大官羊。"
    ]
  },
  {
    "id": "c16655df22ccd4dcf0822e001287e37f",
    "title": "怀乡",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "关西吾故里，八代不能归。",
      "坟墓今何在？",
      "门闾故已非。",
      "清秋愁燕去，残日望云飞。",
      "岂是桃源客？",
      "虚无与世违。"
    ]
  },
  {
    "id": "c16655df22ccd4dcac489e0353bd9c06",
    "title": "漫兴十九首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "诏布河流复，其功说贾生。",
      "岂因疏凿费？",
      "恰重战争名。",
      "军士虽然散，农人尚未耕。",
      "九州多禹迹，何日与君评？"
    ]
  },
  {
    "id": "c16655df22ccd4dcac489e039684af9f",
    "title": "漫兴十九首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "燕赵官输急，江淮羽檄忙。",
      "山崩云惨惨，河决水茫茫。",
      "野客愁无奈，山翁老更狂。",
      "途传军士盛，即日下襄阳。"
    ]
  },
  {
    "id": "c16655df22ccd4dcac489e03b4918f92",
    "title": "漫兴十九首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "草木何摇撼，工商已破家。",
      "饶州沈白器，勾漏伏丹砂。",
      "吴下难移粟，江西不运茶。",
      "朝廷政宽大，应笑井中蛙。"
    ]
  },
  {
    "id": "c16655df22ccd4dcac489e03cbb0d5de",
    "title": "漫兴十九首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "四川听雨化，三辅受风清。",
      "但得公行道，何劳苦用兵？",
      "关山无阻碍，淮甸渐清平。",
      "闻说招民义，衔哀事远征。"
    ]
  },
  {
    "id": "c16655df22ccd4dcac489e037547bbe2",
    "title": "漫兴十九首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "一说妖氛起，生民欲断魂。",
      "村墟空壁落，市井变营屯。",
      "尽道无生计，谁为奉至尊？",
      "吾居更萧索，事业不须论。"
    ]
  },
  {
    "id": "c16655df22ccd4dcac489e039dfe8ce9",
    "title": "漫兴十九首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "壬辰天意别，春夏雨冥冥。",
      "云气何时敛，江声未得停。",
      "书生怜白发，壮士喜青萍。",
      "昨夜登西阁，悲笳不忍听。"
    ]
  },
  {
    "id": "c16655df22ccd4dcac489e03d40476e9",
    "title": "漫兴十九首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "处处言离乱，纷纷觅隐居。",
      "山林增气象，城郭转空虚。",
      "侠客思骑虎，溪翁只钓鱼。",
      "诸生已星散，那得论诗书。"
    ]
  },
  {
    "id": "c16655df22ccd4dcac489e036cf8abb2",
    "title": "漫兴十九首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "辟难人争出，居家我独痴。",
      "况兼亲已老，无奈病相欺。",
      "湖海迷舟楫，关山振鼓鼙。",
      "忘机闲看竹，得兴漫题诗。"
    ]
  },
  {
    "id": "c16655df22ccd4dcac489e03e9fd726d",
    "title": "漫兴十九首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "密树连云湿，荒村入径斜。",
      "山童分紫笋，野老卖黄瓜。",
      "忽要千钧弩，寻求百姓家。",
      "予生为计拙，见景重咨嗟。"
    ]
  },
  {
    "id": "c16655df22ccd4dcac489e03e8d4586f",
    "title": "漫兴十九首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "撤幕愁归燕，颓垣警睡尨。",
      "鱼声飞玉署，花梦破璚窗。",
      "紫诏传三省，黄巾出两江。",
      "何时舞干羽？",
      "尽使有苗降。"
    ]
  },
  {
    "id": "c16655df22ccd4dcac489e03423525ea",
    "title": "漫兴十九首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "登高聊纵目，怀古忽伤心。",
      "北极星辰远，中原草木深。",
      "天寒群雁叫，夜静独猿吟。",
      "处处知音少，尘埃绿绮琴。"
    ]
  },
  {
    "id": "c16655df22ccd4dcac489e037822cfa8",
    "title": "漫兴十九首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "干戈犹未定，鼙鼓岂堪闻。",
      "忧国心如醉，还家梦似云。",
      "关山千里远，吴楚一江分。",
      "朋旧俱零落，空嗟白鸟群。"
    ]
  },
  {
    "id": "c16655df22ccd4dcac489e034063a391",
    "title": "漫兴十九首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "湿云垂地重，孤雁入天鸣。",
      "到处干戈竞，何时海岱清。",
      "孤灯悬古壁，寒漏落空城。",
      "可羡商山老，优游待太平。"
    ]
  },
  {
    "id": "c16655df22ccd4dcac489e0330ada045",
    "title": "漫兴十九首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "深秋天气好，且喜病魔消。",
      "对客论三史，令人愧六朝。",
      "山河空板荡，民物竞萧条。",
      "白首思无策，甘心学野樵。"
    ]
  },
  {
    "id": "c16655df22ccd4dcac489e0374c11010",
    "title": "漫兴十九首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "秋风清瘴疠，明月照山河。",
      "绝国干戈少，空城鼓角多。",
      "脱巾怜短发，醉酒觉身和。",
      "漫对黄花坐，无劳白苎歌。"
    ]
  },
  {
    "id": "c16655df22ccd4dcac489e03aaf7d828",
    "title": "漫兴十九首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "自笑青云远，谁怜白发孤？",
      "艰难知道路，潇洒问江湖。",
      "事业留诗卷，田园入画图。",
      "清高过老杜，囊底一钱无。"
    ]
  },
  {
    "id": "c16655df22ccd4dcac489e03bfda1773",
    "title": "漫兴十九首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "重阳今日是，风雨满空城。",
      "白发殊无赖，黄花似有情。",
      "山寒孤树老，江净众鸥明。",
      "且愿烽尘息，讴歌乐太平。"
    ]
  },
  {
    "id": "c16655df22ccd4dcac489e03c2d01fc8",
    "title": "漫兴十九首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "雨阻龙山会，云荒戏马台。",
      "且看黄菊放，休待白衣来。",
      "事业书千卷，功名水一杯。",
      "登临聊复尔，吟啸漫徘徊。"
    ]
  },
  {
    "id": "c16655df22ccd4dcac489e031c2427be",
    "title": "漫兴十九首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "吟诗怀杜甫，持酒看吴钩。",
      "落叶千林晓，飞鸿万里秋。",
      "只嫌风俗变，不为别离愁。",
      "向晚闻征鼓，徘徊倚小楼。"
    ]
  },
  {
    "id": "c16655df22ccd4dc4d4425c764d08325",
    "title": "即事二首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "云暗山如醉，风来树若颠。",
      "怀人多有梦，忧国少安眠。",
      "江海浮鸥鸟，山林叫杜鹃。",
      "老生头已白，见景忽凄然。"
    ]
  },
  {
    "id": "c16655df22ccd4dc4d4425c74b8fb7cb",
    "title": "即事二首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "草径无人到，柴门尽日关。",
      "脱巾垂白发，把酒对青山。",
      "世薄惊时异，身贫得梦闲。",
      "夜深明月下，吟待鹤飞还。"
    ]
  },
  {
    "id": "c16655df22ccd4dce08d7bf4b52774e9",
    "title": "幽居次韵",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "城市居何僻，山林境颇同。",
      "竹窗风细细，花榭日融融。",
      "叠石留云卧，开渠许溜通。",
      "儿童虽解事，不识五花骢。"
    ]
  },
  {
    "id": "c16655df22ccd4dc1a3c3ecefdcfad30",
    "title": "晚眺",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "密树连江暗，残阳隔浦明。",
      "不知秦塞远，殊觉楚天平。",
      "故国人何在？",
      "荒城鸟乱鸣。",
      "徘徊吟未已，搔首忽伤情。"
    ]
  },
  {
    "id": "c16655df22ccd4dc1a3c3ece6687ef7a",
    "title": "晚眺",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "云腾山欲重，雨过树如新。",
      "细路多行虎，荒村不见人。",
      "游丝悬落日，小草乱青春。",
      "何处论知己？",
      "过从白鸟亲。"
    ]
  },
  {
    "id": "c16655df22ccd4dcc8f46c8ce80fa462",
    "title": "甲午年正月初四日得春",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "昨宵嫌冻雨，今日喜春风。",
      "野草浮新绿，园花结小红。",
      "渐将农事动，无奈病魔攻。",
      "向晚登高望，江山杳霭中。"
    ]
  },
  {
    "id": "c16655df22ccd4dc56f5cdee9d6c5ff7",
    "title": "秋吟二首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "夜雨滋蔬圃，秋风过草堂。",
      "长歌追李杜，高论入羲皇。",
      "戏水知鱼乐，寻膻看蚁忙。",
      "儿童建勋业，灯火得新凉。"
    ]
  },
  {
    "id": "c16655df22ccd4dc56f5cdeee0b50d35",
    "title": "秋吟二首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "菜叶绿满地，菊枝青过阑。",
      "有为遵古道，无论及时官。",
      "树影经秋减，湖光入座宽。",
      "门前旧矶石，闲却钓鱼竿。"
    ]
  },
  {
    "id": "c16655df22ccd4dcee23fbdaae5d39fa",
    "title": "春寒",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "春寒多雨水，地僻少轮蹄。",
      "湿气连山暗，孤梅近竹低。",
      "林空饥鸟集，城冷野狐啼。",
      "回首关河道，风尘道路迷。"
    ]
  },
  {
    "id": "c16655df22ccd4dc32964cb04c05b648",
    "title": "雪晴",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "起来敲石火，正是雪晴时。",
      "竹叶冰垂地，梅花玉满枝。",
      "风云随变灭，山水转清奇。",
      "怅望长安道，令人有所思。"
    ]
  },
  {
    "id": "c16655df22ccd4dc6c42587446c8c4ab",
    "title": "纸衾",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "楮衾能洁白，孤卧得平安。",
      "作客心如水，缠身雪作团。",
      "吴绫烂花草，蜀锦动螭鸾。",
      "未必清如此，那堪慰考槃。"
    ]
  },
  {
    "id": "c16655df22ccd4dc020f7c5d2f75cdb3",
    "title": "山阴水村二首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "有水无行路，人家个个幽。",
      "青山开障远，碧树入村稠。",
      "纵是比邻屋，相过亦用舟。",
      "我来潇洒甚，处处见沙鸥。"
    ]
  },
  {
    "id": "c16655df22ccd4dc020f7c5df3e9c9d9",
    "title": "山阴水村二首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "草阁凭江置，江深入夏寒。",
      "看山诗思远，对客酒杯宽。",
      "风景虽然别，行藏尽自安。",
      "浮萍轩子好，来往任盘桓。"
    ]
  },
  {
    "id": "c16655df22ccd4dcf70871b89e8bb64a",
    "title": "丙申元旦守母制因感而作",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "今日椒花颂，无能献老亲。",
      "自怜垂白发，不敢著乌巾。",
      "牢落田园兴，微茫海国春。",
      "话言儿女辈，清苦莫辞贫。"
    ]
  },
  {
    "id": "c16655df22ccd4dcfa35b68ab071e52d",
    "title": "寄申屠佥事",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "潇洒樊山老，年来亦可怜。",
      "墨庄沉寇垒，琴屋烬烽烟。",
      "诗好人能颂，官清子得传。",
      "闲身随所寓，不必问归田。"
    ]
  },
  {
    "id": "c16655df22ccd4dccf913cdd70bc8e2a",
    "title": "幽窅",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "幽窅无人迹，虚空见远天。",
      "雪深山气伏，崖断树根悬。",
      "乌鸟翻身入，狐狸放胆眠。",
      "老夫多脚力，更欲上层巅。"
    ]
  },
  {
    "id": "c16655df22ccd4dc49b94b502638acd1",
    "title": "基址",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "基址经年定，新亭几日成。",
      "望开吴地尽，坐接楚天平。",
      "野色重重见，山光面面迎。",
      "可宜方处士，千古纪清名。"
    ]
  },
  {
    "id": "c16655df22ccd4dc4df4bd23a8c5beed",
    "title": "山中杂兴二十首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "去城悬九里，夹地出双溪。",
      "傍水编茅屋，移花近药畦。",
      "长年无客到，终日有猿啼。",
      "利路何须问，闲身尽可栖。"
    ]
  },
  {
    "id": "c16655df22ccd4dc4df4bd23346acffd",
    "title": "山中杂兴二十首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "因拜山农号，生涯日日新。",
      "带泥移瘦竹，和藓择枯薪。",
      "时酌山泉赏，都无世俗尘。",
      "乌鸢虽见忌，麋鹿自相亲。"
    ]
  },
  {
    "id": "c16655df22ccd4dc4df4bd2332de3033",
    "title": "山中杂兴二十首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "居山还有趣，斸地本无谋。",
      "相顾谁青眼？",
      "同盟尽白头。",
      "豺狼迷道路，猿鸟傍林丘。",
      "休问巢由乐，吾心自可求。"
    ]
  },
  {
    "id": "c16655df22ccd4dc4df4bd23c06f435e",
    "title": "山中杂兴二十首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "拄杖听鸣鸠，青山树色稠。",
      "雨寒云不起，沙乱水交流。",
      "对景堪垂涕，无为亦动愁。",
      "疲民正无奈，谁解为君筹？"
    ]
  },
  {
    "id": "c16655df22ccd4dc4df4bd23fd3a1f0d",
    "title": "山中杂兴二十首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "散处身如寄，幽栖屋似船。",
      "江鸣风落雨，山暗树生烟。",
      "架有催诗简，囊无贳酒钱。",
      "东邻吴季子，潇洒亦堪怜。"
    ]
  },
  {
    "id": "c16655df22ccd4dc4df4bd239a93fecb",
    "title": "山中杂兴二十首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "漂泊殊无定，归来得暂安。",
      "不嫌知己少，似觉傍人难。",
      "梅屋春风细，松窗夜月寒。",
      "交游成契阔，重检旧书看。"
    ]
  },
  {
    "id": "c16655df22ccd4dc4df4bd2345faa626",
    "title": "山中杂兴二十首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "短策闲寻句，长歌独倚楼。",
      "野云迷客思，花雨乱春愁。",
      "论事思王猛，看书忆马周。",
      "老吾吾道在，一一付沧洲。"
    ]
  },
  {
    "id": "c16655df22ccd4dc4df4bd23a37a78f5",
    "title": "山中杂兴二十首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "信是击中好，春来物物丰。",
      "石蚕生断砌，玉蕈出枯桐。",
      "暖雨蒸花气，晴烟扬柳风。",
      "眼前无限景，诗句可能穷？"
    ]
  },
  {
    "id": "c16655df22ccd4dc4df4bd23a0f5b791",
    "title": "山中杂兴二十首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "趁暖行山径，寻幽过野亭。",
      "雨开云气白，风动烧痕青。",
      "桃树新生蕊，梅心小结形。",
      "倚阑闲纵目，物物得娉婷。"
    ]
  },
  {
    "id": "c16655df22ccd4dc4df4bd2381d83447",
    "title": "山中杂兴二十首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "小艇横河过，残阳隔岸舂。",
      "水声清绕屋，山气冷侵窗。",
      "卸屐行花径，携书坐石缸。",
      "可知耕种好，只拟鹿门庞。"
    ]
  },
  {
    "id": "c16655df22ccd4dc4df4bd2326893084",
    "title": "山中杂兴二十首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "细注归田录，重修种树书。",
      "自知身是客，不叹食无鱼。",
      "石屋春云重，紫床夜月虚。",
      "萧条空四壁，谁问马相如？"
    ]
  },
  {
    "id": "c16655df22ccd4dc4df4bd23b4d5c915",
    "title": "山中杂兴二十首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "眺望春光远，登临夕照微。",
      "野云平细垒，山鸟怪儒衣。",
      "触处无高下，何劳论是非？",
      "寄言彭泽宰，出仕不如归。"
    ]
  },
  {
    "id": "c16655df22ccd4dc4df4bd23b5c39ff8",
    "title": "山中杂兴二十首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "山园无定式，力作是生涯。",
      "近水多栽竹，依岩半种茶。",
      "春风低小草，夜雨出新沙。",
      "不必闻时事，城中减大家。"
    ]
  },
  {
    "id": "c16655df22ccd4dc4df4bd2388fa4c9d",
    "title": "山中杂兴二十首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "沟塍通谢墅，禹穴近龙宫。",
      "两水沿平地，诸山在下风。",
      "烟霞时出没，日月互西东。",
      "闲看桃源记，吾将此意同。"
    ]
  },
  {
    "id": "c16655df22ccd4dc4df4bd2362388cef",
    "title": "山中杂兴二十首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "石楼含晓色，茅屋静春晖。",
      "野水中间落，云山西面围。",
      "长歌樵担起，短笛钓船归。",
      "景物随时至，诗成思欲飞。"
    ]
  },
  {
    "id": "c16655df22ccd4dc4df4bd23c7c1eda8",
    "title": "山中杂兴二十首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "贫居得幽僻，世事不相关。",
      "诗思多因雨，闲情独爱山。",
      "落花随水去，孤鹤望人还。",
      "最喜神清健，年来酒量悭。"
    ]
  },
  {
    "id": "c16655df22ccd4dc4df4bd23b06b040a",
    "title": "山中杂兴二十首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "家贫便食淡，年老觉身臞。",
      "细字凭儿看，清樽待客沽。",
      "惜春嫌谢豹，顾兔忆韩卢。",
      "怅望青山曲，点头愧野夫。"
    ]
  },
  {
    "id": "c16655df22ccd4dc4df4bd23cec16c9c",
    "title": "山中杂兴二十首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "卜宅近山阿，柴门障薜萝。",
      "风清闻鹤唳，日暖听樵歌。",
      "密树悬青岛，平田浸白波。",
      "树船乘暮景，来往急如梭。"
    ]
  },
  {
    "id": "c16655df22ccd4dc4df4bd23ded33fd2",
    "title": "山中杂兴二十首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "草径如蛇绾，茅庐比斗宽。",
      "溪声归夜响，山气入春寒。",
      "且自师伊尹，毋劳说谢安。",
      "有时闲纵步，长啸白云端。"
    ]
  },
  {
    "id": "c16655df22ccd4dc4df4bd230271a788",
    "title": "山中杂兴二十首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "寒雪满空山，出门行路难。",
      "家人愁累重，客子怯衣单。",
      "寇盗因时起，乾坤尚未安。",
      "吾农清苦甚，今日净朝餐。"
    ]
  },
  {
    "id": "c16655df22ccd4dcd05cae98f04330df",
    "title": "示师文",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "尔父既清苦，尔身何可言？",
      "且宜修道德，不必问田园。",
      "花落江城晚，烟横野树昏。",
      "此时光景异，只合住山村。"
    ]
  },
  {
    "id": "c16655df22ccd4dce3d19f74d7d6612c",
    "title": "写怀",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "去载情无赖，今年兴颇幽。",
      "自居茅草屋，不想木兰舟。",
      "膏土栽黄独，开渠引碧流。",
      "溪翁来往熟，相帅看沙鸥。"
    ]
  },
  {
    "id": "c16655df22ccd4dcf3b08fc31a32d0f1",
    "title": "安分",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "小径入柴扉，茅芦隐翠微。",
      "土硗黄独瘦，溪暖白鱼肥。",
      "夜照明膏竹，朝餐净露薇。",
      "人生安分已，何必论雄飞？"
    ]
  },
  {
    "id": "c16655df22ccd4dc55fbdb8323c62729",
    "title": "题青田山房",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "青田刘处士，潇洒好山房。",
      "夜月移花磴，春云动石床。",
      "书声通远谷，琴响应清商。",
      "我欲相依住，临流筑草堂。"
    ]
  },
  {
    "id": "c16655df22ccd4dc671ef5bb9c6e2426",
    "title": "丁酉岁元日九里山中",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "授时无历日，献岁喜天晴。",
      "道路何艰阻，山林似太平。",
      "梅香清海国，柳色上江城。",
      "且喜兰台近，疲民稍慰情。"
    ]
  },
  {
    "id": "c16655df22ccd4dc09a820c3156f0582",
    "title": "立春八日",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "春雨洗残雪，春风轻布衣。",
      "绿敷湖外草，青动石根薇。",
      "淮海烽烟盛，关山雁鹜飞。",
      "山居颇潇洒，梅树玉成围。"
    ]
  },
  {
    "id": "c16655df22ccd4dcad1821346953345b",
    "title": "自咏",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "清苦谁能共，孤高只自怜。",
      "为因知定分，不解问归田。",
      "对酒伤春思，看书减夜眠。",
      "信无朝贺表，留病过新年。"
    ]
  },
  {
    "id": "c16655df22ccd4dcf621c13a7c462358",
    "title": "忆张彦威御史",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "挺挺张公子，桓桓道气充。",
      "辞章惊世俗，膂力慑英雄。",
      "且尔交游好，能堪仕宦穷。",
      "如何风雨际？",
      "埋没乱离中。"
    ]
  },
  {
    "id": "c16655df22ccd4dcc596e5636cb95957",
    "title": "送太上人之四明",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "胜地称三佛，佳山指四明。",
      "雁飞江雨歇，龙蛰海潮平。",
      "见客无多论，看云或动情。",
      "有人问梅叟，为说似浮萍。"
    ]
  },
  {
    "id": "c16655df22ccd4dcc5fb58018aabfc6f",
    "title": "有感四首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "江湖成独客，风雨过重阳。",
      "白发悬明镜，青山隔草堂。",
      "野花留别恨，篱菊静年芳。",
      "闻说陶元亮，凄凉五柳堂。"
    ]
  },
  {
    "id": "c16655df22ccd4dcc5fb5801f87e144d",
    "title": "有感四首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "黄花浑未放，白雁最先来。",
      "好景无人识，新诗只自裁。",
      "烽尘迷玉垒，烟草没云台。",
      "今古英雄事，何如水一杯？"
    ]
  },
  {
    "id": "c16655df22ccd4dcc5fb5801fbc6b31c",
    "title": "有感四首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "慷慨看双剑，凄凉独老翁。",
      "不嫌天地窄，殊觉路途穷。",
      "茅屋荒山雨，麻衣旷野风。",
      "人情只如此，何必问英雄？"
    ]
  },
  {
    "id": "c16655df22ccd4dcc5fb5801b60b015b",
    "title": "有感四首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "依违思故里，吟啸倚阑干。",
      "野水随潮涨，山云带雨寒。",
      "归鸿悲别溆，羁客困长安。",
      "何日干戈息？",
      "山林乐考槃。"
    ]
  },
  {
    "id": "c16655df22ccd4dc769fb0870ce025eb",
    "title": "竹图",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "楚地秋风劲，湘江夜雨深。",
      "不看双凤舞，恰听老龙吟。",
      "正直崇高节，岁寒同我心。",
      "悠悠向京国，转转忆山阴。"
    ]
  },
  {
    "id": "c16655df22ccd4dcc4301ca26e3b3e50",
    "title": "怀人",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "怀人有多梦，忧国竟忘眠。",
      "野草皆成药，江云半是烟。",
      "悲鸿联阵下，老鹤唳孤骞。",
      "孰信残阳外？",
      "疲民问井田。"
    ]
  },
  {
    "id": "c16655df22ccd4dc330ab61f99a43c1f",
    "title": "对雨五首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "忧国频看剑，怀人独凭阑。",
      "野云秋共黑，江雨晚生寒。",
      "盗贼纷然起，军民未得安。",
      "相逢谁慷慨？",
      "随处说艰难。"
    ]
  },
  {
    "id": "c16655df22ccd4dc330ab61fbded01cb",
    "title": "对雨五首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "风雨秋冬接，乾坤昼夜同。",
      "正愁禾黍黑，况奈羽旄红。",
      "吴越民难处，江淮路不通。",
      "交游无定在，空想北归鸿。"
    ]
  },
  {
    "id": "c16655df22ccd4dc330ab61f4a3c34d7",
    "title": "对雨五首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "百草雨中死，群乌天际飞。",
      "风尘时变灭，世事日乖违。",
      "弘景挂冠去，少陵徒步归。",
      "丁宁剑歌叟，得酒且忘机。"
    ]
  },
  {
    "id": "c16655df22ccd4dc330ab61fc487160a",
    "title": "对雨五首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "知少虑亦少，闲多病转多。",
      "干戈愁正切，风雨恨如何？",
      "华屋迷青草，玄门暗绿萝。",
      "凄凉无可奈，感慨动悲歌。"
    ]
  },
  {
    "id": "c16655df22ccd4dc330ab61f5ff13e60",
    "title": "对雨五首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "三秋多湿雨，十月见黄花。",
      "对景无情思，令人起叹嗟。",
      "聪嫌床下蚁，病惑酒中蛇。",
      "又听诸年少，怀才拟赋瓜。"
    ]
  },
  {
    "id": "c16655df22ccd4dc8604bcb66e84e35b",
    "title": "十二月三日对月",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "今夜初生月，客中仍独看。",
      "遥怜吾老幼，未解脱饥寒。",
      "破壁箪瓢垒，疏梅霜雪团。",
      "再思先子训，默默泪阑干。"
    ]
  },
  {
    "id": "c16655df22ccd4dcbe7a3c059800229e",
    "title": "金陵怀避乱作",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "坏墙幽径草青青，何处园林是旧京。",
      "海气或生山背雨，江潮不到石头城。",
      "英雄消歇无人语，形势周遭夕照明。",
      "回首长干思无限，水风杨柳作秋声。"
    ]
  },
  {
    "id": "c16655df22ccd4dcf166b8f43351d5a4",
    "title": "建康层楼",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "层楼危构出层霄，把酒登临客恨饶。",
      "草色不羞吴地短，雁声空落楚天遥。",
      "江山如画知豪杰，风月无私慰寂寥。",
      "六代繁华在何处？",
      "败红残绿野萧萧。"
    ]
  },
  {
    "id": "c16655df22ccd4dc4d521ac62c481ca8",
    "title": "别金陵",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "六朝旧迹俱寻遍，千古英雄一笑休。",
      "黄叶乱随秋雨落，长江空带楚天流。",
      "樽前有客翻新调，白下无人说故侯。",
      "明日西风天色好，吹箫骑鹤上扬州。"
    ]
  },
  {
    "id": "c16655df22ccd4dccc513eb5ed7ea3f2",
    "title": "悼达兼善平章",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "出师未捷身先死，忠义如公更不多。",
      "岂直文章惊宇宙，尚馀威武振山河。",
      "中原正想刘安世，南海空思马伏波。",
      "老我未能操史笔，怀思时复动哀歌。"
    ]
  },
  {
    "id": "c16655df22ccd4dc0c84676f4bdfa0ce",
    "title": "寄天台丁仲容",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "去年脚底生茧瘤，今年巾中华发稠。",
      "读书不敢略字过，得酒岂徒成醉休？",
      "关山杳杳绝飞鸟，江海凄凄无钓舟。",
      "好风良夜那可已，思君时复一登楼。"
    ]
  },
  {
    "id": "c16655df22ccd4dc592d89afbaf2fc59",
    "title": "遇昭瑞宫次韵二首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "红花翠竹满江皋，依约仙山驾巨鳌。",
      "月下每听来鹤佩，云中时复见龙袍。",
      "西江日薄潮声小，北极天开王气高。",
      "咫尺山河移版籍，书生徒尔说英豪。"
    ]
  },
  {
    "id": "c16655df22ccd4dc592d89af2777195d",
    "title": "遇昭瑞宫次韵二首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "金屋无人玉殿开，青蒲埋没遍莓苔。",
      "旧愁隐隐随烟浪，新恨绵绵入草莱。",
      "红叶已随流水去，黄门空忆看花来。",
      "东南富贵消磨尽，留得荒村古将台。"
    ]
  },
  {
    "id": "c16655df22ccd4dcd18b4559182f50af",
    "title": "发古塘",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "秋风篱落菊花黄，满眼江山似故乡。",
      "投老无家真可笑，长年为客尚能狂。",
      "青苔蚀尽床头剑，白日消磨镜里霜。",
      "闻道中州凋弊甚，忘机不解说凄凉。"
    ]
  },
  {
    "id": "c16655df22ccd4dc58a68f5ded5fac0e",
    "title": "徐竹隐",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "连江修竹静郊居，门外阴阴千亩馀。",
      "直节不移高士操，息交那与俗人书。",
      "卧听翠雨飞瓴甋，笑挹清风过绮疏。",
      "却扫红尘喧境寂，岁寒分席待樵渔。"
    ]
  },
  {
    "id": "c16655df22ccd4dce7261cad1c627892",
    "title": "听秋轩",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "人世红尘高没马，老禅方丈足清幽。",
      "入门便觉气侯别，历耳似知天地秋。",
      "不羡书生能作赋，却怜游子太多愁。",
      "夜来树影飘零尽，明月无端生屋头。"
    ]
  },
  {
    "id": "c16655df22ccd4dc9654f80be9b43211",
    "title": "送边伯京之闽",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "边郎辟掾南闽去，马首春光正十分。",
      "路夹海棠行锦障，江涵山翠拥罗文。",
      "简书可励风云会，韬略能夷虎豹群。",
      "若向武夷山下过，为余传语杜徵君。"
    ]
  },
  {
    "id": "c16655df22ccd4dc11272402a0ce96fd",
    "title": "寄东邻唐彦常",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "桐木散阴邻屋壁，子居巷东我巷西。",
      "绣衣耀日轻拂袂，白马蹑云新凿蹄。",
      "湖上笑歌多载酒，夜来归去醉如泥。",
      "春风又别四十日，安得看山同杖藜？"
    ]
  },
  {
    "id": "c16655df22ccd4dc8cc7915f8bae948f",
    "title": "漫兴三首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "隐几看山与世违，当门种竹亦无机。",
      "五更骤雨随风过，满眼落花如雪飞。",
      "每为注书消夜烛，亦常沽酒典春衣。",
      "今朝急报任公子，昨日苍苔满钓矶。"
    ]
  },
  {
    "id": "c16655df22ccd4dc8cc7915f477177f4",
    "title": "漫兴三首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "中天积翠郁层阴，雪瀑遥飞落远岑。",
      "白月夜分双鹤舞，清风时听万松吟。",
      "放怀尽可从诗酒，行乐何须论古今。",
      "我欲与君飞两舄，题诗刻竹满山林。"
    ]
  },
  {
    "id": "c16655df22ccd4dc8cc7915fd536585c",
    "title": "漫兴三首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "风花片片落瑶台，江北江南春未回。",
      "老子胸中自潇洒，故乡何处却徘徊。",
      "海云挟雨连天黑，江鹳如人近屋来。",
      "景物相看只如此，沽杯且放好怀开。"
    ]
  },
  {
    "id": "c16655df22ccd4dc8cc7915f24b0a2f6",
    "title": "漫兴三首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "白雾黄烟惨百蛮，长年不见鹤书还。",
      "江河万里归沧海，山岭千重走剑关。",
      "白首词臣空堕泪，青春才子强回颜。",
      "旧愁新恨知多少？",
      "都在闲花野草间。"
    ]
  },
  {
    "id": "c16655df22ccd4dc8cc7915f79acaedc",
    "title": "漫兴三首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "关中险固凭三辅，陇右勾连接四川。",
      "簇簇楼台悬日月，盈盈花草烂云烟。",
      "飙回海上沙飞雪，雨足江南水拍天。",
      "可笑华山陈处士，风流文采却贪眠。"
    ]
  },
  {
    "id": "c16655df22ccd4dc8cc7915f01a4a238",
    "title": "漫兴三首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "青山隐隐带滦河，金碧光中望馺娑。",
      "五谷不生羊马盛，二仪殊候雪霜多。",
      "打围阵合穹庐转，警跸声传御驾过。",
      "漠漠黄沙天万里，壮心未解说风波。"
    ]
  },
  {
    "id": "c16655df22ccd4dc9955143e698aa586",
    "title": "纪梦",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "十有一月三十夜，清梦忽然归到家。",
      "对母徐徐言世事，呼儿故故问生涯。",
      "庭前修竹不改色，溪上老梅都是花。",
      "起坐山窗听茶鼎，又思风雨客三巴。"
    ]
  },
  {
    "id": "c16655df22ccd4dca0d84d366c8ddaf6",
    "title": "悼止斋王先生二首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "休致归来与世违，平生所有未全施。",
      "胸中经纬天人识，舌底风雷宰相知。",
      "论道端然见周召，得时元不下皋夔。",
      "南金东箭谁堪拟？",
      "绿水青山尽可悲。"
    ]
  },
  {
    "id": "c16655df22ccd4dca0d84d36006c7332",
    "title": "悼止斋王先生二首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "文采风流今已矣，夫何能见紫芝眉？",
      "中天气黯星河惨，南国春寒草木悲。",
      "政事堂堂传两省，论谈娓娓动诸司。",
      "老成如此多关系，青琐诸公泪亦垂。"
    ]
  },
  {
    "id": "c16655df22ccd4dca0d84d36044a7ac7",
    "title": "悼止斋王先生二首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "三月燕山听子规，追思令我泪垂垂。",
      "虽然事业能经世，可惜衣冠在此时。",
      "霜惨晴窗琴独冷，月明秋水剑双悲。",
      "山河万里人情别，回首春风说向谁。"
    ]
  },
  {
    "id": "c16655df22ccd4dccc741939e436a721",
    "title": "会友",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "昨夜朔风吹地动，起看长剑雪花明。",
      "读书空堕英雄泪，得酒时浇磊块情。",
      "相见抵须言客况，论交殊不愧前盟。",
      "汉家四海承平久，何必区区论贾生。"
    ]
  },
  {
    "id": "c16655df22ccd4dc4d4425c7e2927c42",
    "title": "即事二首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "滦水城头六月霜，东华门外草皆黄。",
      "旌旗影动千官惨，斧钺光沉万马忙。",
      "青象不将传国玺，紫驼只引旧毡房。",
      "诸郎不解风尘恶，争指红门入建章。"
    ]
  },
  {
    "id": "c16655df22ccd4dc4d4425c7ca274e15",
    "title": "即事二首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "白草黄沙野色分，古今愁恨满乾坤。",
      "飞鸿点点来边塞，寒雪纷纷落蓟门。",
      "风景凄凉只如此，人情嚣薄复何论。",
      "知机可有桑干水，未入沧溟早自浑。"
    ]
  },
  {
    "id": "c16655df22ccd4dc02e9172737fe79b0",
    "title": "白马湖",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "十八里河船不行，江头日日问潮生。",
      "未同待诏沈金马，却异看花在锦城。",
      "万里春风归思好，四更寒雨客灯明。",
      "故人湖海襟怀古，能话旧时鸥鹭盟。"
    ]
  },
  {
    "id": "c16655df22ccd4dce90aa24aafa232b3",
    "title": "即景",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "江北春深野草芳，江南春浅柳枝黄。",
      "凫鸥得水竞出没，寒雀受风相颉颃。",
      "适意漫提如意舞，醒时不异醉时狂。",
      "昨朝孺子拦街笑，笑杀人间马子长。"
    ]
  },
  {
    "id": "c16655df22ccd4dc5f8d029aa1ec66b5",
    "title": "送宇文子贞",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "郊居暂辍簿书劳，尚植忠良翊圣朝。",
      "风月一坛光滟滟，天人三策锦飘飘。",
      "清声足重江潮望，直笔宁辞馆阁招。",
      "洛下诸郎竞才俊，岂能无意说渔樵？"
    ]
  },
  {
    "id": "c16655df22ccd4dc68af7e9c2a788c2a",
    "title": "雪后",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "今日登高不见山，乾坤混混太清寒。",
      "旧时月色无人识，新岁梅花正好看。",
      "多苦将军居塞北，更怜羁客在长安。",
      "老夫欲语不忍语，倚遍危楼十二阑。"
    ]
  },
  {
    "id": "c16655df22ccd4dcc340af06078d84d9",
    "title": "次韵二首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "老吾濩落忘机久，江湖鸥鸟弗猜疑。",
      "黄花围宅如元亮，白雪满床无子期。",
      "身后虚名定何益，世间多事不须知。",
      "故人有约来招隐，莫待秋风老桂枝。"
    ]
  },
  {
    "id": "c16655df22ccd4dcc340af06e832d378",
    "title": "次韵二首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "野人住处无车马，门外蓬蒿抵树高。",
      "石脚云生三伏雨，屋头松撼五更涛。",
      "田园入画真堪笑，薪水供厨只自劳。",
      "匣底豪曹苔欲满，夜来忽作老龙号。"
    ]
  },
  {
    "id": "c16655df22ccd4dcb144d625e6ed49e1",
    "title": "满目青山轩",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "满目青山似画图，道人于此即安居。",
      "不知世上功名好，但觉门前车马疏。",
      "风月四时同笑傲，乾坤千古一蘧庐。",
      "我生亦有林泉癖，欲老衡茅愧不如。"
    ]
  },
  {
    "id": "c16655df22ccd4dc6919388310c5a9b3",
    "title": "雨中遣兴二首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "黯黯阴阴没大荒，髑髅无语剑生芒。",
      "青山有梦客千里，明月故人天一方。",
      "鹿走平原沙莽莽，龙飞沧海雨浪浪。",
      "相望多少相思意，倚遍危楼尚慨慷。"
    ]
  },
  {
    "id": "c16655df22ccd4dc691938838c13715e",
    "title": "雨中遣兴二首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "故人何日是归年，又听刚风洗瘴烟。",
      "骄马北驰沙似雪，冥鸿南去水如天。",
      "莫愁弦绝蒲萄馆，且喜歌生䆉稏田。",
      "好在岳阳楼上望，洞庭明月正婵娟。"
    ]
  },
  {
    "id": "c16655df22ccd4dcdfd4b532a5e36972",
    "title": "次韵",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "生民日日叹零丁，惟听中朝说太平。",
      "万里江山云莽荡，五更风雨剑悲鸣。",
      "桓温岂解知王猛，徐庶从来识孔明。",
      "箫管莫吹关塞曲，野花闲草不胜情。"
    ]
  },
  {
    "id": "c16655df22ccd4dcf9f6a45392f0563f",
    "title": "竹西轩",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "青山隐隐带江流，江上轩窗面面幽。",
      "来客不辞三径雨，乘凉常得四时秋。",
      "青天影动朝阳凤，落月光移隔水楼。",
      "夜半梦回环佩响，却疑歌吹在扬州。"
    ]
  },
  {
    "id": "c16655df22ccd4dc194aa4e6f7feab0f",
    "title": "江月楼",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "永嘉城郭如斗样，魁峰兰若倚青霄。",
      "江空月色上楼白，风挟海声连地摇。",
      "高僧居此兴不浅，闲客登临思亦饶。",
      "我欲与君飞舞去，更呼仙子共吹箫。"
    ]
  },
  {
    "id": "c16655df22ccd4dc14be8cdfbb5720be",
    "title": "林壑亭",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "会稽林壑东南胜，结构新亭亦壮哉。",
      "树密不知云出没，山深常听水喧豗。",
      "清幽可许渔樵隐，游赏岂无王谢来？",
      "我欲题诗追李杜，风流不是出群才。"
    ]
  },
  {
    "id": "c16655df22ccd4dc1b570f96dce20e7b",
    "title": "送僧归闽",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "九月三吴树叶红，闽中浑未觉秋风。",
      "上人忽动乡关念，对客莫辞途路穷。",
      "白发岂无诸老在？",
      "青山还与旧时同。",
      "到家检点经行处，应喜庭松雨露浓。"
    ]
  },
  {
    "id": "c16655df22ccd4dc35a7ffb1396d7f53",
    "title": "秋晚即事",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "十年湖海挟飞仙，今日凭高思窅然。",
      "关北又添三尺雪，江南别是一般天。",
      "紫髯老将悬清梦，白面儿郎减少年。",
      "说与南阳诸葛道，草庐虽好莫贪眠。"
    ]
  },
  {
    "id": "c16655df22ccd4dc10e335f222348b16",
    "title": "有怀",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "故人零落各山河，触景其如感慨何？",
      "剑槊风生秋气重，琴床月堕夜凉多。",
      "倾杯且得孤怀壮，缆镜那愁两鬓皤。",
      "扰扰黄尘车马客，不知留意在南柯。"
    ]
  },
  {
    "id": "c16655df22ccd4dc9c02d9facb664275",
    "title": "客兴",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "鹤鸣猿啸近如何，客里枯衣结薜萝。",
      "峡石卧云山气重，江风翻雨树声多。",
      "狂夫对酒评秦法，野老敲檀和楚歌。",
      "谁似酸斋弄奇崛？",
      "好诗和梦写渔蓑。"
    ]
  },
  {
    "id": "c16655df22ccd4dc8bd2c8e891159871",
    "title": "怀古",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "浮云漠漠云摇天，乳燕翻飞落野田。",
      "轩冕尽知为上客，衣冠谁解说前贤？",
      "闭门种菜殊无策，坐石看松不记年。",
      "世事东风吹马耳，锦帆金谷已茫然。"
    ]
  },
  {
    "id": "c16655df22ccd4dc74dc56f1d427ab1c",
    "title": "下直沽",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "拍河健橹比长驱，百尺飞帆下直沽。",
      "浩浩碧天秋气肃，堂堂明月夜窗虚。",
      "旌旗两岸芦花影，鼙鼓三声海浪趋。",
      "转首狂歌望西北，淡烟荒草是幽都。"
    ]
  },
  {
    "id": "c16655df22ccd4dc0ef47961936a7a3c",
    "title": "登竺峰",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "健步攀缘上碧峰，方知绝顶路岐通。",
      "一生如在九霄上，万景都归两目中。",
      "老鹤独翻珠草露，孤猿啸落桂花风。",
      "青箱家世君休问，江左于今事不同。"
    ]
  },
  {
    "id": "c16655df22ccd4dce0537ef8fb466eea",
    "title": "过武塘",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "青衫闸转云间路，河水分流过武塘。",
      "客路惯经风雨恶，诗情不减少年狂。",
      "鱼盐市井三吴俗，番岛舟航十丈樯。",
      "杨柳之堤鹅鸭聚，家家茅屋似淮乡。"
    ]
  },
  {
    "id": "c16655df22ccd4dc8bd2c8e8601afb50",
    "title": "怀古",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "会稽岩壑今犹古，王谢经行何所之？",
      "感慨传人有馀思，风流异代不同时。",
      "春来野水生蒲柳，雨过空山长蒺藜。",
      "异代无人知禹穴，游人来往到今疑。"
    ]
  },
  {
    "id": "c16655df22ccd4dcae65d2f1aca78705",
    "title": "云门山图",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "十年不到云门寺，忽见若耶溪上山。",
      "落叶不随流水去，长松只在白云间。",
      "当年王谢已寂寞，终古林泉更往还。",
      "所喜二灵多道气，扶藜时复叩柴关。"
    ]
  },
  {
    "id": "c16655df22ccd4dc798d3a494d283c45",
    "title": "寄吴道子",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "三月不见吴道子，十日两渡钱塘江。",
      "诗书压架自足乐，风月满坛谁敢降？",
      "菖蒲青青绕石壁，薜荔密密缘山窗。",
      "归来不道簿书急，漫对阿戎言老庞。"
    ]
  },
  {
    "id": "c16655df22ccd4dc35a54cd8a0230fda",
    "title": "看山",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "昨朝问竹城西去，今日看山湖来来。",
      "酌醪数斗且尽醉，好景百年能几回？",
      "野草散光摇翠浪，风花移色闪苍苔。",
      "飞流最是东南急，乘兴无辞杖履陪。"
    ]
  },
  {
    "id": "c16655df22ccd4dc7ea41fac729fa2af",
    "title": "异乡",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "东山西山生白云，异乡那忍见残春。",
      "野蒿得雨长过树，海燕隔花轻笑人。",
      "每是闭门疏世事，何曾借酒恼比邻。",
      "过从时有相嗔怪，不解《潜夫》意思真。"
    ]
  },
  {
    "id": "c16655df22ccd4dcad7b2efcfafb2715",
    "title": "寄恢长老",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "眼底纷纷涸辙鱼，道人遇地即安居。",
      "瓦盂香软雕胡饭，松几晴翻贝叶书。",
      "老到世情深脱略，年来生计亦萧疏。",
      "相逢休论当时事，我亦西郊结草庐。"
    ]
  },
  {
    "id": "c16655df22ccd4dcc6726a3c872568eb",
    "title": "雨中",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "江南江北水滔天，羁客相逢亦可怜。",
      "坐觉青山沉席底，行惊白浪上窗前。",
      "鹁鸠衔草栖危塔，鸂𪄠翻飞浴败船。",
      "转首百蛮寥落甚，绝无茅屋起炊烟。"
    ]
  },
  {
    "id": "c16655df22ccd4dcaf3bbe541988fdbe",
    "title": "送噩长老",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "张公洞口云翻海，扬子江头雪打球。",
      "君去兴怀殊不恶，我行风雨奈何愁。",
      "疏狂久负刘伶榼，飘薄空余季子裘。",
      "直待明年二三月，看花骑马过中州。"
    ]
  },
  {
    "id": "c16655df22ccd4dc09b658f400764ffb",
    "title": "庚辰元旦",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "试题春帖纪新年，霭霭青云起砚田。",
      "展卷不知山是画，举头恰喜屋如船。",
      "梅花雪后开无数，杨柳风前困欲眠。",
      "怅望关河无限恨，呼儿沽酒且陶然。"
    ]
  },
  {
    "id": "c16655df22ccd4dce1884f34a36ff470",
    "title": "立春日",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "葭吹六管动飞灰，便觉春从地底回。",
      "草木一时生意动，关河万里冻云开。",
      "宁须生菜传纤手，且引春风入瓦杯。",
      "天北天南问音信，故人何处寄寒梅？"
    ]
  },
  {
    "id": "c16655df22ccd4dcc6f794a25c13d164",
    "title": "九日书怀",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "玉露霏凉木渐酡，每逢佳节惜年华。",
      "青山叠叠多归梦，白发萧萧不在家。",
      "触景漫思千古事，无钱空对一篱花。",
      "相知相见情何已，石鼎山泉且煮茶。"
    ]
  },
  {
    "id": "c16655df22ccd4dccf02fb8d60740f51",
    "title": "水竹居",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "小桥流水路萦纡，竹里茅茨是隐居。",
      "慷慨不同时俗辈，清高多读古人书。",
      "好山入屋情无限，明月穿帘兴有馀。",
      "我亦山阴旧溪曲，一庭潇洒正相如。"
    ]
  },
  {
    "id": "c16655df22ccd4dc5cd37cbcb397817b",
    "title": "送本中上人",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "上人飞锡何方去，笑指东南咫尺间。",
      "黄叶落时行细路，白云生处看青山。",
      "欲求古道殊难得，怅望高风或可攀。",
      "朋旧相逢还道我，梅花清苦鬓斑斑。"
    ]
  },
  {
    "id": "c16655df22ccd4dc59a752ec6b5f1358",
    "title": "秋兴二首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "万里山河一局棋，旷怀真感独伤悲。",
      "石麟夜雨生新恨，铜雀春风属旧时。",
      "雪卷流沙驮信远，天沈辽海鹤书迟。",
      "五陵年少俱零落，回首故园空梦思。"
    ]
  },
  {
    "id": "c16655df22ccd4dc59a752ecfb6dc36e",
    "title": "秋兴二首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "鼙鼓嘈嘈夜撼山，《霓裳》歌舞入人间。",
      "云围环佩沈斜谷，风敛旌旗入剑关。",
      "矍铄野翁掀雉尾，跳踃山鬼觌龙颜。",
      "书生豪放成何事，徒步归来供奉班。"
    ]
  },
  {
    "id": "c16655df22ccd4dc05f186caee5624c3",
    "title": "太平兴国寺锁翠轩",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "当轩种竹一万个，清荫满林生绿苔。",
      "六月不知天气热，长年只觉雨声来。",
      "岂惟凤鸟不食实？",
      "又见龙孙渐脱胎。",
      "计我岁寒为伴侣，屋头更着几株梅。"
    ]
  },
  {
    "id": "c16655df22ccd4dc78a1f9a9cc76ba18",
    "title": "山中答客问",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "人间尘土苦歊烦，林下清风六月寒。",
      "夜半酒醒方脱屐，日高眠起不簪冠。",
      "坐看游蚁巡危磴，静听闲花落古坛。",
      "老我自无轩冕意，寻常岂是傲时官。"
    ]
  },
  {
    "id": "c16655df22ccd4dc00f8033daf2a84f1",
    "title": "过𣪁陵",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "泥马南飞王气消，大梁昌运委蓬蒿。",
      "两宫旒冕沈沙漠，三国旌旗接羽毛。",
      "卫下将军尚颇牧，关中丞相失萧曹。",
      "东南多有青松树，争奈春风种不牢。"
    ]
  },
  {
    "id": "c16655df22ccd4dc33797231223da07c",
    "title": "次答王敬助",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "束书归住水南村，且把犁锄教子孙。",
      "垒石旋成蒸药灶，插篱将就种瓜园。",
      "谈挥麈尾风生座，醉倒垆头月满轩。",
      "富贵功名只如此，何须多梦过侯门？"
    ]
  },
  {
    "id": "c16655df22ccd4dc6927267cdee7bc83",
    "title": "听雪轩",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "飞来便与雨声别，坐久甚忧天下寒。",
      "清极自然梅有韵，夜阑却喜竹平安。",
      "洛阳处士门深闭，剡曲先生琴不弹。",
      "想在此时情思好，煮茶可笑老陶酸。"
    ]
  },
  {
    "id": "c16655df22ccd4dc1256fb4ef3f56fb5",
    "title": "次韵全忠斋",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "十年孤影寄天涯，冷笑傍人论左车。",
      "白雪阳春应有价，清风明月不须赊。",
      "交游渐喜诗成垒，定省惟凭梦到家。",
      "休道焰光推不出，却愁烧杀杏园花。"
    ]
  },
  {
    "id": "c16655df22ccd4dccadfab2743cf96a3",
    "title": "湖上书所见",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "东南富贵是神仙，日日西湖坐画船。",
      "绣帽拥云笼翠羽，紫牙宣响出红莲。",
      "香风宛转珠帘动，纤手亲传玉鲙鲜。",
      "最是好情消不得，醉挪花片撒金钱。"
    ]
  },
  {
    "id": "c16655df22ccd4dca6761528fd5807da",
    "title": "送颐上人归日本",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "上人住近扶桑国，我家亦在蓬莱丘。",
      "洪涛逼屋作山立，白云绕床如水流。",
      "问信不知谁是客？",
      "多情忘却故园秋。",
      "明朝相别思无限，万里海天飞白鸥。"
    ]
  },
  {
    "id": "c16655df22ccd4dc72e138d7ca566839",
    "title": "偶成",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "青山绿水从人爱，野鹤孤云与我同。",
      "所适不须论丑好，相逢漫尔说英雄。",
      "乐游花木萧萧雨，梓泽亭台澹澹风。",
      "兴废故无今昔异，几回搔首月明中。"
    ]
  },
  {
    "id": "c16655df22ccd4dc72e138d755cd38b2",
    "title": "偶成",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "二月江亭野色明，杨花飞散雪盈盈。",
      "盐烟半入海气白，风雨忽来溪树鸣。",
      "离思厌听孤燕语，客情无奈乱山青。",
      "明朝又上长安道，却望咸阳旧帝京。"
    ]
  },
  {
    "id": "c16655df22ccd4dc92a8ca843e823105",
    "title": "送钦上人",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "石头城下五更秋，高挂云帆得顺流。",
      "铁瓮缘江即东府，璚花隔岸是扬州。",
      "作家相见本无语，在客别离殊有愁。",
      "后夜相思好明月，老夫乘兴独登楼。"
    ]
  },
  {
    "id": "c16655df22ccd4dc088d1d8e66e710d2",
    "title": "答贾太初",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "知己相逢贫亦好，去家未久梦来多。",
      "读书万卷今何有？",
      "美酒数杯颜已酡。",
      "越上山移新得信，江南秋老漫奔波。",
      "故人割俸情何厚，白粲赤松从我过。"
    ]
  },
  {
    "id": "c16655df22ccd4dcaa9f23818fbd88ea",
    "title": "送僧归中竺",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "天香阁上风如水，千岁岩前云似苔。",
      "明月不期穿树出，老夫曾此听猿来。",
      "相逢五载无书寄，却忆三生有梦回。",
      "乡曲故人凭问信，孤山梅树几番开？"
    ]
  },
  {
    "id": "c16655df22ccd4dc24a9636790192cbb",
    "title": "过京口",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "瓜洲正对西津渡，金山焦山江水中。",
      "过客放船忌险阻，何人击楫问英雄？",
      "白云渺渺生秋树，黄叶萧萧落晚风。",
      "铁瓮城头一登眺，天南天北思无穷。"
    ]
  },
  {
    "id": "c16655df22ccd4dcf0b26aa613ef0fa3",
    "title": "次王元之武平寺诗",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "官居正与僧居近，乘兴何妨日日来。",
      "因向林泉得幽致，竟忘尘世有炎埃。",
      "松云隐隐当窗户，花露漙漙下石苔。",
      "对景令人重怀古，海天秋尽鹤飞回。"
    ]
  },
  {
    "id": "c16655df22ccd4dce8dae69a6226ef15",
    "title": "玄真观",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "青冈直上玄真观，即是人间小洞天。",
      "花石掩光龙吐气，芝田散彩玉生烟。",
      "莓苔满路缀行屐，杨柳夹堤维钓船。",
      "仙客相逢更潇洒，煮茶烧竹夜谈玄。"
    ]
  },
  {
    "id": "c16655df22ccd4dcbfd60bd0655d2bd3",
    "title": "与王德强",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "阿伯迁官之五羊，严尊习隐水南庄。",
      "人生出处故有分，世道如斯徒自忙。",
      "笑我漂流双鬓雪，羡君奔走满靴霜。",
      "功名固是男儿志，何日归来绿野堂？"
    ]
  },
  {
    "id": "c16655df22ccd4dcf8d4f50d63d35c2d",
    "title": "松风阁次韵",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "金鸡峰下松风阁，记得前年五月登。",
      "得兴不辞行曲折，乘凉直上最高层。",
      "石林过雨水争出，溪谷转风云乱腾。",
      "休问当时有王谢，风流何似竹间僧？"
    ]
  },
  {
    "id": "c16655df22ccd4dcc5c8f34b2310b9bc",
    "title": "过徐州洪至丰沛作",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "落月苍凉野色迷，过洪忽听五更鸡。",
      "河流东海奔腾去，天近中原渐觉低。",
      "败垒有基栖碧草，古台无石堕青泥。",
      "汉家住处人能识，只在丰南沛水西。"
    ]
  },
  {
    "id": "c16655df22ccd4dc830327baf46bfcc6",
    "title": "楚汉两城",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "楚汉英雄今寂寞，两城相倚旧封疆。",
      "荒台落日酣红叶，古墓秋风老白杨。",
      "岂是有为增感慨？",
      "便令无事亦凄凉。",
      "徘徊望尽东南地，芦苇萧萧野水黄。"
    ]
  },
  {
    "id": "c16655df22ccd4dcdfd4b5324db0f7c7",
    "title": "次韵",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "林宗出去满巾雨，苏老归来两屐泥。",
      "怀古令人时默默，感时于我独栖栖。",
      "春风水竹连公馆，落日烟华绕相堤。",
      "景物纷纷底须论，首阳高义只夷齐。"
    ]
  },
  {
    "id": "c16655df22ccd4dc42f3b5fb17356f5e",
    "title": "新店道中二首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "黄桑叶落雁声号，野鼠蹲沙北马骄。",
      "万里山河秋渺渺，一天风雨夜萧萧。",
      "客怀到此何由壮？",
      "酒兴于人自觉饶。",
      "早起梳头对明镜，不愁双鬓雪飘飘。"
    ]
  },
  {
    "id": "c16655df22ccd4dc42f3b5fb315b45a8",
    "title": "新店道中二首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "即看白雁向南飞，又见黄花落短篱。",
      "河道便风容易上，客程过匣信难期。",
      "新霜飒飒吹杨柳，野老离离和竹枝。",
      "欲饮一樽难强进，且留清兴漫题诗。"
    ]
  },
  {
    "id": "c16655df22ccd4dcdede73abe9077a8e",
    "title": "寄张贞居",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "句曲山人毛发古，苍精龙佩羽衣轻。",
      "道高不授中黄秩，天下皆传外史名。",
      "石菌云融丹气拥，玉壶春艳紫霞生。",
      "楼居又近林和靖，约我寻梅取次行。"
    ]
  },
  {
    "id": "c16655df22ccd4dc762077e165312434",
    "title": "季札墓",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "识君因读春秋传，今日坟前见断碑。",
      "大义可令吴俗变，高风不独鲁人知。",
      "剑光注壑生灵草，树影悬空动羽旗。",
      "休问姑苏旧风景，白烟青雨黍离离。"
    ]
  },
  {
    "id": "c16655df22ccd4dcee3e3c9c5fee3b44",
    "title": "次韵答崔元初",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "楼居依约近蓬莱，每见天官簇仗来。",
      "星绕紫微双阙近，日临仙掌五云开。",
      "旌旗影动黄金表，龙马风生白玉台。",
      "遥望上林花隐隐，乾坤清气一时回。"
    ]
  },
  {
    "id": "c16655df22ccd4dca35c519b03baa6b0",
    "title": "济川阻雪九月二十七日客况四首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "九月中原柳未枯，北风吹雪忽模糊。",
      "琼林玉树连天去，绿水青山望欲无。",
      "多喜夜光生锦帐，不传清响到金铺。",
      "老夫且作梅花梦，分付长年酒漫沽。"
    ]
  },
  {
    "id": "c16655df22ccd4dca35c519bdc8d5931",
    "title": "济川阻雪九月二十七日客况四首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "济州城南寒雪飞，济州城北冻成围。",
      "客情自古不称意，世事于今转觉非。",
      "白马少年频唤酒，黑纱老妇泣无衣。",
      "逢邮不寄江南信，却上高楼望雁归。"
    ]
  },
  {
    "id": "c16655df22ccd4dca35c519bcecf78ed",
    "title": "济川阻雪九月二十七日客况四首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "滕州济州山不多，平林大野少人家。",
      "解貂且问将军酒，对雪谁言学士茶？",
      "直北五更闻玉笛，江南十月老梅花。",
      "相逢休说凄凉事，湖海诸郎鬓未华。"
    ]
  },
  {
    "id": "c16655df22ccd4dca35c519b4ae9d186",
    "title": "济川阻雪九月二十七日客况四首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "黄河西下水多生，滕州徐州田不耕。",
      "农民尽逐鱼鳖去，商贾只凭舟楫行。",
      "青山峨峨出鲁国，白云滚滚来任城。",
      "浪游欲尽燕云道，尚欠南风几日程。"
    ]
  },
  {
    "id": "c16655df22ccd4dc3058c8eebb442637",
    "title": "闲题前元旧事",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "楼台矗矗带山河，金玉重重是帝家。",
      "云合紫驼开虎帐，天连青草入龙沙。",
      "春风小殿看飞燕，夜雨重城散落花。",
      "甲乙流苏仙梦好，莫教方士问丹砂。"
    ]
  },
  {
    "id": "c16655df22ccd4dce1596248feab3cf0",
    "title": "临清阻雪二首·其一",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "海气排空云塞山，北来飞雪苦多寒。",
      "柳条捶雪枝枝重，衣带缘愁故故宽。",
      "客路何时无跋涉？世情随处有艰难。",
      "濮州城外临清县，今夜留船得梦安。"
    ]
  },
  {
    "id": "c16655df22ccd4dca7658e145291f1ea",
    "title": "临清阻雪二首·其二",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "一片雪飞寒较多，即看漫地却如何？",
      "竞传暖体须燕玉，谁肯停杯慰楚娥？",
      "直北大风山欲倒，江南无冻水生罗。",
      "临清不是长安道，时听凌空响王轲。"
    ]
  },
  {
    "id": "c16655df22ccd4dc6dffd5ad2cf66436",
    "title": "题赵松雪关北小景图",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "小草丛丛出浅沙，坐歌无奈画图何。",
      "长藤挂树春风少，老石敛云秋色多。",
      "客子淡然忘岁月，王孙徒尔忆山河。",
      "荒烟落日居庸道，几见毡车白马驮。"
    ]
  },
  {
    "id": "c16655df22ccd4dc31c3f31d8bbf6768",
    "title": "都城暮春",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "绣房香幄紫驼车，队马连云拥醉娥。",
      "天上柳花随处衮，人间春色已无多。",
      "风流谩听《黄金缕》，慷慨谁知《白石歌》？",
      "江北江南叹愁绝，落红如雨打渔蓑。"
    ]
  },
  {
    "id": "c16655df22ccd4dcbc23fe32965b1e21",
    "title": "送僧游五台",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "南国看云故有愁，燕山那忍送君游。",
      "天风五月能生雪，野气四时浑似秋。",
      "适兴何须穷险绝，忘机不必论公侯。",
      "归来著我门前过，莫把羁杯对白鸥。"
    ]
  },
  {
    "id": "c16655df22ccd4dc7e7c31d1a3585848",
    "title": "莫处士悼诗",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "乐闲处士老西河，花竹亭台野趣多。",
      "不为功名移志节，每因兴感费吟哦。",
      "义风孝行知谁拟，山色湖光奈尔何。",
      "转首栖霞清梦远，令人怀感动悲歌。"
    ]
  },
  {
    "id": "c16655df22ccd4dc962f5ea888ada428",
    "title": "送王克敏之安丰录事",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "丹墀对策三千字，金榜题名五色春。",
      "圣上喜迎新进士，民间应得好官人。",
      "江花绕屋厅事近，烟树连城野趣真。",
      "所愿堂堂尽忠孝，毋劳滚滚役风尘。"
    ]
  },
  {
    "id": "c16655df22ccd4dc3a061afb1bd4500b",
    "title": "扬州成元章居竹轩",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "老夫住近山阴曲，万竹中间一草堂。",
      "开径不曾防俗客，读书恰是得清凉。",
      "好风时时动环佩，明月翩翩来凤凰。",
      "正与诸君轩子近，可能携酒共徜徉？"
    ]
  },
  {
    "id": "c16655df22ccd4dc64a5c298b5215cd4",
    "title": "山水图",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "云气笼阴隔荔萝，吾家曾住石南坡。",
      "秋风绕屋树声杂，夜雨落山溪水多。",
      "每有渔樵共谈笑，且无车马得经过。",
      "京师沙土眯人目，为尔传图情奈何。"
    ]
  },
  {
    "id": "c16655df22ccd4dcfb03c36ad543c83a",
    "title": "水竹亭",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "韩家亭子能潇洒，流水溅溅竹四围。",
      "清净岂惟尘不到？",
      "深幽真与世相违。",
      "凉飙激韵青云动，白月流光翠羽飞。",
      "安得时时携美酒？",
      "与君谈笑看云归。"
    ]
  },
  {
    "id": "c16655df22ccd4dce90316453c5eb5c0",
    "title": "重午次韵敬常叶公",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "故园一望海天长，京国相看叹老苍。",
      "太学故知韩子重，高阳应笑郦生狂。",
      "四更风雨客怀壮，五月幽燕地气凉。",
      "况是天家赐衣节，不妨谈笑引壶觞。"
    ]
  },
  {
    "id": "c16655df22ccd4dc6fdb7c68b347b752",
    "title": "楼观",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "楼观重重锦绣扶，东湖风景即蓬壶。",
      "海云入树青山小，野水滔天白鸟孤。",
      "学士借来船似屋，书生归去画成图。",
      "老夫一见何潇洒，凉雨满堤生绿蒲。"
    ]
  },
  {
    "id": "c16655df22ccd4dcfcad4263d3c97fdf",
    "title": "刘商观弈图石刻本",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "棋畔樵人斧柯烂，正与刘商旧画同。",
      "粉默消磨雕刻在，神仙飘忽有无中。",
      "青霞惟见两童子，白发吾邻四老翁。",
      "休把闲心动机事，只宜高卧听松风。"
    ]
  },
  {
    "id": "c16655df22ccd4dc215d1dd4568ed6ac",
    "title": "金水河",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "金水河从金口来，龙光清澈净无埃。",
      "流归天上不多路，肯许人间用一杯？",
      "杨柳春融青雾拥，芙蓉秋霁锦帆开。",
      "老夫白发少年志，适兴时来看一回。"
    ]
  },
  {
    "id": "c16655df22ccd4dc3d6c0b3157edd768",
    "title": "金水河春兴二首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "神州何处见繁华，尽好当时富贵家。",
      "慷慨唤来黄字酒，丁宁将出紫帘车。",
      "春风袅袅穿杨柳，小雨冥冥度杏花。",
      "沉醉归来不知夜，又传清响按琵琶。"
    ]
  },
  {
    "id": "c16655df22ccd4dc3d6c0b3165a8976f",
    "title": "金水河春兴二首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "金水河边柳色新，玉山馆外少沙尘。",
      "琵琶未必能愁客，鹦鹉如何错唤人。",
      "翠袖锦襜驮白马，落花飞絮哄朱轮。",
      "人间天上无多路，只隔红门别是春。"
    ]
  },
  {
    "id": "c16655df22ccd4dcebffee25b63607ed",
    "title": "读史",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "耿耿青灯照青史，坐看兴废眼前来。",
      "亡秦未必非胡亥，灭赵终然是郭开。",
      "三国英雄由将相，六朝人物只婴孩。",
      "商之孙子宁无论，妲己端端是祸胎。"
    ]
  },
  {
    "id": "c16655df22ccd4dc2faa10157bc987a3",
    "title": "题王有恒山房",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "人世红尘涨碧空，薜窗萝几自清风。",
      "朝来爽气归书润，夜静青云入梦浓。",
      "壁上枯桐忘岁月，床头老剑识英雄。",
      "丈夫要看好山色，不是关中即洛中。"
    ]
  },
  {
    "id": "c16655df22ccd4dc52e1ea9fd551476b",
    "title": "南城怀古二首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "日上高城望大荒，西山东海气茫茫。",
      "铜驼踪迹埋荒草，元菟风尘识战场。",
      "礼乐可知新制度，山河谁问旧封疆？",
      "书生慷慨何多感，转忆轮台汉武皇。"
    ]
  },
  {
    "id": "c16655df22ccd4dc52e1ea9f1c7a5e8a",
    "title": "南城怀古二首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "青山连壁是居庸，古北渔阳一线通。",
      "人物尽随风土变，川原须是古今同。",
      "淡烟著柳金沟暗，小雨飞花玉殿空。",
      "昨夜角声吹不起，老乌啼过建章宫。"
    ]
  },
  {
    "id": "c16655df22ccd4dc1381c774cafdd03e",
    "title": "送日侍者游两府兼柬丁仲容先生",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "知君汗漫饶清兴，东府西州路不多。",
      "牛斗正临吴分野，城池还带旧山河。",
      "春风扬子江头去，夜月茅山石畔过。",
      "若见金陵丁处士，问言归兴近如何？"
    ]
  },
  {
    "id": "c16655df22ccd4dca420728cce5f7a42",
    "title": "隐居偶成",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "几日不见青山面，今日青山树色多。",
      "风花落水似濯锦，野鸟隔帘如唱歌。",
      "年老无成真可笑，世情不合奈之何！",
      "柴门本自无车马，昏晓时闻响玉轲。"
    ]
  },
  {
    "id": "c16655df22ccd4dcf79d27a7fd7f67f6",
    "title": "次申屠子迪韵",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "红尘车马事纷纷，高眼何曾有见闻？",
      "竹屋夜深时听雨，石床秋冷不生云。",
      "归来每爱陶彭泽，漂泊谁怜郑广文？",
      "门径年年芳草绿，拟将兹意问东君。"
    ]
  },
  {
    "id": "c16655df22ccd4dca2d69920e0d94f95",
    "title": "即事",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "五色云开见太平，九天风露一时清。",
      "燕雀飞飞自得乐，草木欣欣俱向荣。",
      "渭川何时起尚父，宣室安能召贾生？",
      "田间野老罢癃甚，忍死愿观风化成。"
    ]
  },
  {
    "id": "c16655df22ccd4dc5fa03de5463a4108",
    "title": "有感",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "昨夜秋风吹草堂，客中气象太凄凉。",
      "饥来一字不可煮，虚过半生徒尔狂。",
      "亲老每惭疏菽水，儿痴安忍诳灰囊？",
      "孤桐破碎蒯缑脱，坐对夕阳歌慨慷。"
    ]
  },
  {
    "id": "c16655df22ccd4dc40b0795af1348b4d",
    "title": "送五台长老",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "我有慈亲年老已，便欲送君难远行。",
      "道边持草或解意，天外见云无限情。",
      "九堰潮平船过稳，五台海近月多明。",
      "故人若见烦相问，头发于今白几茎。"
    ]
  },
  {
    "id": "c16655df22ccd4dc17487238b004c2cd",
    "title": "寄题梅",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "山中昨夜雪三尺，窗前梅花参差开。",
      "卧看枝上月初满，梦到江南春已回。",
      "可笑阿娇伫金屋，却怜姑射下瑶台。",
      "故人知我有清兴，携取双鱼斗酒来。"
    ]
  },
  {
    "id": "c16655df22ccd4dc8eb35292157581be",
    "title": "偶成七首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "人言栗里是吾家，问信东皋事已讹。",
      "残岁都闻呼盗贼，良宵谁复望星河？",
      "门迎野水垂杨柳，屋枕云山带荔萝。",
      "沽酒陶情作闲梦，岂知冰冻合滹沱？"
    ]
  },
  {
    "id": "c16655df22ccd4dc8eb35292c46c1686",
    "title": "偶成七首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "万里长山走蓟门，崭然天险中路分。",
      "高风吹雨作飞雪，老树积烟成冻云。",
      "武帐驻兵谈亚父，毡城无语及昭君。",
      "夜深谁渡桑干水？",
      "呜咽笳声不忍闻。"
    ]
  },
  {
    "id": "c16655df22ccd4dc8eb352921fff05f7",
    "title": "偶成七首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "山郭方迎五日春，飞飞风雪欲愁人。",
      "老年作客殊无策，适兴吟诗似有神。",
      "溪上梅花谁可共？",
      "天涯鸥鸟漫相亲。",
      "酒阑细看柴桑论，始觉桃源不避秦。"
    ]
  },
  {
    "id": "c16655df22ccd4dc8eb35292461fb7f3",
    "title": "偶成七首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "云消巫峡蜀波来，天近崆峒北斗回。",
      "人事故于今日别，梅花却胜去年开。",
      "好游不负青春约，得意那愁白发催。",
      "行旅居家无异致，开怀且覆掌中杯。"
    ]
  },
  {
    "id": "c16655df22ccd4dc8eb3529228eb8835",
    "title": "偶成七首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "去年今日雨潇潇，今日天晴雪尚消。",
      "杖履谁来看花柳，江湖何处得渔樵？",
      "徒叨食饮居安土，未有功劳补圣朝。",
      "入夜遥遥瞻北斗，紫云团盖上青霄。"
    ]
  },
  {
    "id": "c16655df22ccd4dc8eb3529219e14545",
    "title": "偶成七首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "玉漏无声落草庐，荒村遥夜石灯孤。",
      "开门探雪三尺许，举眼看山一寸无。",
      "谁闵将军穷窟穴？",
      "空多公子梦氍毹。",
      "老吾不作功名想，只欲扁舟泛五湖。"
    ]
  },
  {
    "id": "c16655df22ccd4dc8eb352923f1837ad",
    "title": "偶成七首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "出门无侣杖藜轻，溪上梅花相笑迎。",
      "独鹤远从天际下，老夫如在画中行。",
      "千峰日出流云气，万壑松鸣杂水声。",
      "巾袂不知苍翠重，看山直过越王城。"
    ]
  },
  {
    "id": "c16655df22ccd4dca66d521dd9a36f99",
    "title": "寄陆高士",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "山阴道士久不见，无奈秋天风雨何。",
      "畴昔烧丹曾化鹤，近来书字不因鹅。",
      "黄花开到东篱下，白日何妨拄杖过。",
      "更约登高成浩饮，得诗还胜去年多。"
    ]
  },
  {
    "id": "c16655df22ccd4dca7056af49c160810",
    "title": "清明后日",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "旅游忽过清明节，百感中来与愿违。",
      "杨柳亭台春寂寂，杏花村落雨霏霏。",
      "青山对面人何在？",
      "白发倚门身未归。",
      "薄暮登高重惆怅，岂因萧飒故山薇？"
    ]
  },
  {
    "id": "c16655df22ccd4dc756395b1f9626012",
    "title": "三茅观",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "层峦开径隐空青，勃窣盘跚眼力生。",
      "萝蹬痴岚留宿雨，石林寒竹动秋声。",
      "城隍下瞰红尘海，楼阁高悬白玉京。",
      "夜静何人吹凤管？",
      "碧桃千树月华明。"
    ]
  },
  {
    "id": "c16655df22ccd4dc529f8d13b0e726fc",
    "title": "悼白云",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "浊世儒名多浪得，先生高隐冠当今。",
      "注书已发程朱蕴，讲道重明孔孟心。",
      "白日山林增气象，清风江海振希音。",
      "少微一陨天为黑，望入东南泪满襟。"
    ]
  },
  {
    "id": "c16655df22ccd4dc19c43e099625b00b",
    "title": "送人北上",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "早买北关门外船，载书应上九重天。",
      "风云步武君可羡，世事乖违吾独怜。",
      "黄阁大官归厚禄，红楼美酒不多钱。",
      "逢人可话江南景，春水流花满石田。"
    ]
  },
  {
    "id": "c16655df22ccd4dca42e1f6ac1de7614",
    "title": "湖上闲步",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "断云零乱雨初晴，古客游行眼倍明。",
      "可喜一湖杨柳色，不禁三月杜鹃声。",
      "青山历历添新寺，白塔亭亭枕旧京。",
      "回首东南重凄感，岂因兴废独关情？"
    ]
  },
  {
    "id": "c16655df22ccd4dc2a29f5e3febc5d6e",
    "title": "喜白发",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "眉间黄色未为奇，好是梳头满面丝。",
      "从古其谁能脱略，于今得此可愉怡。",
      "绝怜雪色照明镜，更喜霜花衬接䍦。",
      "万事为他最公道，老来镊白是儿痴。"
    ]
  },
  {
    "id": "c16655df22ccd4dc64a5c29804b4cfb1",
    "title": "山水图",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "一望东南竟海涯，仙人何处饭胡麻？",
      "树阴霭霭欲生雨，山色重重似削瓜。",
      "玄哺紫苔封药草，白云流水隔桃花。",
      "天台司马君休问，绝胜终南处士家。"
    ]
  },
  {
    "id": "c16655df22ccd4dce36a1b116a38fb2d",
    "title": "秋夜偶成六首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "风雷不改旧山河，华屋年深蔓绿萝。",
      "龙柱云消金气冷，凤台人去月明多。",
      "英雄空听生铜吼，感慨谁知白石歌。",
      "转首五湖秋水阔，且将闲兴寄渔蓑。"
    ]
  },
  {
    "id": "c16655df22ccd4dce36a1b118eba4e37",
    "title": "秋夜偶成六首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "露华泥泥湿桐丝，渐觉新凉袭敝帏。",
      "肯羡轻生归马革，独怜清苦卧牛衣。",
      "种桃未必全忘世，采药终然会息机。",
      "欲问夷齐何处所？",
      "西风吹杀首阳薇。"
    ]
  },
  {
    "id": "c16655df22ccd4dce36a1b11870fcf1d",
    "title": "秋夜偶成六首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "生憎尘俗苦相侵，渐渐移家入远林。",
      "但得瓮中多白酒，何须囊里有黄金。",
      "关山夜静笳声惨，淮海秋高雁影沈。",
      "底事怀人作痴坐，短檠花冷石房深。"
    ]
  },
  {
    "id": "c16655df22ccd4dce36a1b116434ec17",
    "title": "秋夜偶成六首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "孤云杳杳雁声寒，黄叶萧萧诗思悭。",
      "坐对酒樽怀北海，啸歌白石向南山。",
      "菊花野雨家何处？",
      "莼老秋风客未还。",
      "梁甫不吟君莫问，卧龙寂寞草庐闲。"
    ]
  },
  {
    "id": "c16655df22ccd4dce36a1b11446460bd",
    "title": "秋夜偶成六首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "冉冉新霜上鬓毛，相逢何事论英豪？",
      "山城雨重钟声短，海国风清剑气高。",
      "且自草衣同牧竖，不须骢马列官曹。",
      "古来勋业真堪笑，三士杀身争二桃。"
    ]
  },
  {
    "id": "c16655df22ccd4dce36a1b11af994234",
    "title": "秋夜偶成六首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "潇潇寒雨满江楼，底事无端生百忧。",
      "铁砚磨穿灯火夜，貂裘敝尽风霜秋。",
      "五更空自听鸡舞，四海有谁持犗钩。",
      "可羡当时张许辈，蒲萄宫里烂羊头。"
    ]
  },
  {
    "id": "c16655df22ccd4dc5550e5064525ac9c",
    "title": "感怀",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "风花片片减芳春，转首关河气象新。",
      "有志谁能口避老，无忧何必去除贫。",
      "开楼且喜青山近，钓水多从白鸟亲。",
      "闻说长安金紫贵，不奔风雨即红尘。"
    ]
  },
  {
    "id": "c16655df22ccd4dc295524c07aa16cf4",
    "title": "梅花屋",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "荒苔丛筱路萦回，绕涧新栽百树梅。",
      "花落不随流水去，鹤归常带白云来。",
      "买山自得居山趣，处世浑无济世材。",
      "昨夜月明天似洗，啸歌行上读书台。"
    ]
  },
  {
    "id": "c16655df22ccd4dc295524c0bb9bc525",
    "title": "梅花屋",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "九里先生两鬓皤，今年贫胜去年多。",
      "敝衣无絮愁风劲，破屋牵萝奈雨何。",
      "数亩豆苗当夏死，一畦芦穧入秋瘥。",
      "相知相见无他论，笑看山前白鸟过。"
    ]
  },
  {
    "id": "c16655df22ccd4dc295524c0793f4edd",
    "title": "梅花屋",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "九里溪头晚雨晴，松风瑟瑟水泠泠。",
      "绝无过客问奇字，只有闲云到野亭。",
      "每笑盛名传坎壈，岂陈虚语说零丁？",
      "老年恰喜精神爽，合得仙人相鹤经。"
    ]
  },
  {
    "id": "c16655df22ccd4dc613a627607441135",
    "title": "寄王秋泉",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "尺书不寄海天遥，两见春风换柳条。",
      "台阁竞瞻官济济，山林谁问鬓萧萧？",
      "月明故国人情别，花落江城客思饶。",
      "记得旧时携手处，酒酣曾过饮虹桥。"
    ]
  },
  {
    "id": "c16655df22ccd4dca0484176b269c0cd",
    "title": "题米元晖画",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "我生正坐山水癖，展卷见山如蜜甜。",
      "古树含烟黑个个，远山落日见尖尖。",
      "险绝岂惟游子虑，清幽足慰老夫潜。",
      "行路望云情更切，不因小米故多添。"
    ]
  },
  {
    "id": "c16655df22ccd4dc64a5c298747de107",
    "title": "山水图",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "我生爱看真山水，眼底崎嵚每自谙。",
      "绝壑卧云留宿雨，高林浮翠出晴岚。",
      "青山近屋多于簇，白石攒沙小似蚶。",
      "展卷令人倍惆怅，杏花春雨隔江南。"
    ]
  },
  {
    "id": "c16655df22ccd4dc84cd7e047f71b846",
    "title": "过扬州",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "东南重镇是扬州，分野星辰近斗牛。",
      "人物渐分南北早，江淮不改古今流。",
      "琼花香委神仙佩，杨柳风闲帝子舟。",
      "十里朱帘晴不下，银罂翠管满红楼。"
    ]
  },
  {
    "id": "c16655df22ccd4dc042b694d35a05277",
    "title": "送薜府判之广东",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "酾酒临江亦壮哉，别离无奈故徘徊。",
      "喜聆乌府文章盛，又见尧天日月开。",
      "万里邮传清誉远，百蛮歌动好官来。",
      "吟边休说梅花老，不是山中宰相才。"
    ]
  },
  {
    "id": "c16655df22ccd4dccaeb3f62ebdd76f6",
    "title": "悼王济川处士",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "上卿方驾紫云车，便寄江南处士诗。",
      "白发忽辞明镜去，青山相对好楼居。",
      "床头筇竹生鳞甲，窗下残篇扑蠹鱼。",
      "莫向九原嗟寂寞，诸郎才俊马相如。"
    ]
  },
  {
    "id": "c16655df22ccd4dc4529ae5bc60bb773",
    "title": "秋夜燕山旅舍偶成寄林致和",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "花漏无声海月阴，小窗灯火夜沈沈。",
      "出师表动英雄志，征伐书移慷慨心。",
      "边塞雪深迷小草，关河秋老见乔林。",
      "不须更论江南事，击剑长歌且漫斟。"
    ]
  },
  {
    "id": "c16655df22ccd4dcf904d99ea48f80e0",
    "title": "寄友",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "窗外疏篁脱故枝，屋头松树已添围。",
      "水流荒涧花无影，云落空山雨似飞。",
      "别去几时多有梦，归来一笑竟忘机。",
      "怀君欲寄江南信，沙漠风高雁影移。"
    ]
  },
  {
    "id": "c16655df22ccd4dc72e138d78158be4e",
    "title": "偶成",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "桑田沧海事沈沈，慨慷谁能论古今？",
      "刖足卞和因献玉，然脐董卓岂无金？",
      "虽求知己终难合，差立功名错用心。",
      "老子胸中颇明白，只怜华发不胜簪。"
    ]
  },
  {
    "id": "c16655df22ccd4dc48401fdc58f88a36",
    "title": "三月廿九日夜欧阳省郎递至佳章观之技痒灯下即和但无童子急走送耳",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "今时自与古时别，酒兴何如诗兴赊。",
      "风引白云归坐榻，雨蒸花气入窗纱。",
      "漫言海上神仙宅，不抵江南处士家。",
      "有客相过勿多论，老夫迂阔是生涯。"
    ]
  },
  {
    "id": "c16655df22ccd4dc7d7d9b193bd57507",
    "title": "四月十二日书怀",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "去年直北走风沙，今日江南事事讹。",
      "转首不知春已去，闭门只觉树阴多。",
      "青天有月徒惆怅，空谷无人绝笑歌。",
      "极目中原天万里，野烟荒草几铜驼。"
    ]
  },
  {
    "id": "c16655df22ccd4dc1e3f35bc98bc8568",
    "title": "己丑二月三日大风雨雪二首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "狂风推云若山倒，积雪满路行人稀。",
      "大家得意频唤酒，老子畏寒愁解衣。",
      "梅花出竹似索笑，沙鸥见我能忘机。",
      "却思前载燕山北，骑马踏冰看打围。"
    ]
  },
  {
    "id": "c16655df22ccd4dc1e3f35bcdcbbb4fc",
    "title": "己丑二月三日大风雨雪二首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "今年二月气候别，十日大雪寒于冬。",
      "民人正坐冻馁苦，燕雀如何意味浓？",
      "风俗可知南北早，山河空锁百千重。",
      "草堂欲作梅花梦，忽忆南阳有卧龙。"
    ]
  },
  {
    "id": "c16655df22ccd4dc764af23e67884bf2",
    "title": "春日即事",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "二月三日雨不歇，桃花杏花吹作泥。",
      "积垒可怜飞燕苦，伤春无奈杜鹃啼。",
      "关河气转风云合，边塞烽多草树迷。",
      "老我疏狂思舞剑，兴来不待五更鸡。"
    ]
  },
  {
    "id": "c16655df22ccd4dc4ed8c6c93e794528",
    "title": "别友",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "吴松江上听春雨，共说乡关动寂寥。",
      "满地落花增感慨，故家乔木已萧条。",
      "十年旧事浑疑梦，一别离情转觉饶。",
      "后夜钱塘望明月，鬓华无奈雪飘飘。"
    ]
  },
  {
    "id": "c16655df22ccd4dc5550e506256f8282",
    "title": "感怀",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "客邸可言行路难，故园无便寄平安。",
      "梦回孤馆灯火寂，吟到五更风雨寒。",
      "南国山川频入梦，中原戎马独凭阑。",
      "田文一去豪华尽，长铗归来何所弹？"
    ]
  },
  {
    "id": "c16655df22ccd4dccdcb673af42d1389",
    "title": "招隐卷",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "寄尔太冲招隐篇，归来不用买山钱。",
      "青云绕屋树如盖，红雾隔堤花满川。",
      "既有向时潜子兴，不妨今日米家船。",
      "老夫湖海亦觉倦，也欲枕书林下眠。"
    ]
  },
  {
    "id": "c16655df22ccd4dc65a2f7eaf98d9917",
    "title": "寄李子粲",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "白头自笑潜夫拙，却忆风流李谪仙。",
      "对客每言齐物论，移家只有广文毡。",
      "赤鸡白狗看儿戏，绿水青山作画传。",
      "慷慨不愁春色老，笑看花雨落平田。"
    ]
  },
  {
    "id": "c16655df22ccd4dc5d7fd7316e266bc2",
    "title": "有题",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "红草流光锦绣衢，龙旗千乘拥金舆。",
      "指挥漫说丁都护，献赋可怜扬大夫。",
      "花压翠楼秋雨重，雪围毡屋夜灯孤。",
      "行人只说山川好，不信沙尘上鬓须。"
    ]
  },
  {
    "id": "c16655df22ccd4dcf90fbd1829329515",
    "title": "送圭玉冈",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "一真四法全吾道，教主云间喜作家。",
      "白气拥林龙绕树，紫霞纷日凤衔花。",
      "笑谈不释铁如意，斩斫岂由金莫耶？",
      "可是阿师门户别，相逢不吃赵州茶。"
    ]
  },
  {
    "id": "c16655df22ccd4dc32e638f90c1c741c",
    "title": "送杨义甫访云林子",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "公子翩翩孰与俦，云林清气逼高秋。",
      "牙签耀日书充屋，彩笔凌烟画满楼。",
      "既是有樽开北海，岂云无榻下南州？",
      "相逢一笑如知己，不必人间万户侯。"
    ]
  },
  {
    "id": "c16655df22ccd4dce0ba3c963bdc8161",
    "title": "醉贤图",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "浩饮浪吟何慷慨，衣冠尚在晋风流。",
      "七贤林下固不异，六逸溪头良可谋。",
      "既是甘为避世士，不妨且作醉乡侯。",
      "幕天席地无留滞，笑杀三闾空白头。"
    ]
  },
  {
    "id": "c16655df22ccd4dc6f587db4b2cdd28f",
    "title": "送僧归钱塘",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "故国荒凉草树迷，春风犹记旧沙堤。",
      "山连天目孤云下，潮上江头海日低。",
      "送客过溪惊虎啸，驱龙出洞听猿啼。",
      "何时与我同清赏？",
      "净取山泉煮木鸡。"
    ]
  },
  {
    "id": "c16655df22ccd4dc5b9f01a84b0af655",
    "title": "梅竹轩为杨君道赋",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "湖上轩窗面面幽，山居正是御书楼。",
      "一枝晴雪连云白，三径清风似水流。",
      "且喜往来无俗客，只兹潇洒胜封侯。",
      "题诗已有林和靖，乘兴岂无王子猷？"
    ]
  },
  {
    "id": "c16655df22ccd4dccb7865f408673ef0",
    "title": "舜江楼",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "舜江楼上一徘徊，四面云山锦障开。",
      "于古岂徒贤二相，只今睍可致三台。",
      "月明鼓角空中起，风静波涛地底回。",
      "别驾清名动乡国，金鞍五马望重来。"
    ]
  },
  {
    "id": "c16655df22ccd4dc7f7aded67b9c04b7",
    "title": "曲江春望图",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "高堂忽见芙蓉苑，恰似两京全盛时。",
      "翠幕高张公子燕，锦衣齐集内官仪。",
      "楼台影出青天近，弦管声回白日迟。",
      "花萼相辉银榜丽，水光山色绿差差。"
    ]
  },
  {
    "id": "c16655df22ccd4dc970dcda2e83bb516",
    "title": "申屠子迪游兰亭次韵答之",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "茂林修竹苍烟外，断碣荒亭古道傍。",
      "俯仰乾坤慨今昔，笑谈风月引壶觞。",
      "幽兰垂佩茎茎紫，佳菊团金朵朵黄。",
      "谁信无钱陶处士？",
      "脱巾潇洒卧浔阳。"
    ]
  },
  {
    "id": "c16655df22ccd4dcc589c503e9385200",
    "title": "送沙学正归松江",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "范蠡岩前云似锦，吴松江上水如天。",
      "送君去去青霄近，老我萧萧白发悬。",
      "杨柳风清千里梦，梅花雪落五更船。",
      "对人休说儒官冷，圣主于今正待贤。"
    ]
  },
  {
    "id": "c16655df22ccd4dce787609e255cb174",
    "title": "偶书",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "圣主临朝问好官，岂无公论在长安？",
      "野人不入麒麟画，御史都簪獬豸冠。",
      "直北五更霜气重，江南三月雨声寒。",
      "绣衣骢马金陵道，谁把梅花仔细看？"
    ]
  },
  {
    "id": "c16655df22ccd4dc410072ec2bd6e25e",
    "title": "杂兴",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "萧萧白发满乌巾，不会趋时任客嗔。",
      "种菜每令除宿草，煮茶常自拾枯薪。",
      "屋头流水溅溅响，溪上梅花树树春。",
      "寄语儒林赵诗伯，好收风月作比邻。"
    ]
  },
  {
    "id": "c16655df22ccd4dc137bd1f56226d7d0",
    "title": "送汪掾史",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "莫怪迟迟把酒杯，留君故尔强徘徊。",
      "市桥杨柳不堪折，江路梅花无数开。",
      "从此计程趋画省，更期拾级上乌台。",
      "底用怀思重回首，五云多处是蓬莱。"
    ]
  },
  {
    "id": "c16655df22ccd4dc348ac8828922d230",
    "title": "挽吴孟思",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "云涛处士老儒林，书法精明古学深。",
      "百粤三吴称独步，八分一字直千金。",
      "桃花关外看红雨，杨柳堂前坐绿阴。",
      "今日窅然忘此景，断碑残碣尽伤心。"
    ]
  },
  {
    "id": "c16655df22ccd4dc2aad71e6230feb32",
    "title": "题金陵",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "赏心亭前春草花，赏心亭下柳生芽。",
      "收功漫说韩擒虎，亡国岂由张丽华。",
      "江山万古足登览，豪杰几人过叹嗟。",
      "野老相逢闲指点，六朝宫阙尽桑麻。"
    ]
  },
  {
    "id": "c16655df22ccd4dc86ef16f76cfa4f17",
    "title": "临江寺",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "山灵本是爱山农，况是登临重复重。",
      "海水浮来多怪石，云霄上接有高松。",
      "忘情浅浅溪中鸟，不雨深深洞底龙。",
      "带甲如今满天地，烟霞合此寄高踪。"
    ]
  },
  {
    "id": "c16655df22ccd4dcb9260db5f9e7a740",
    "title": "乙未春访仲远宿寄傲轩观李著作遂赋长句",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "花竹参差荫石苔，幽居却似小蓬莱。",
      "山光入座青云动，水色摇天白雨开。",
      "得兴不妨闲觅句，忘机尽自可衔杯。",
      "主人爱客能潇洒，许我携琴日日来。"
    ]
  },
  {
    "id": "c16655df22ccd4dc72e138d7ae314f20",
    "title": "偶成",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "四月八日风雨歇，放翁宅前湖水高。",
      "典衣沽酒亦足醉，骑马看花徒尔劳。",
      "海国尚闻歌蔓草，山陵谁与荐樱桃？",
      "元龙本是无能者，后世谩称湖海豪。"
    ]
  },
  {
    "id": "c16655df22ccd4dc52275354a57ddf8f",
    "title": "归来",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "头白归来惊面生，东家西家知我名。",
      "友朋投老渐凋落，儿女向年俱长成。",
      "野梅开花尚古色，山风吹雨堕寒声。",
      "最喜溪翁会真率，浊酒过墙香满罂。"
    ]
  },
  {
    "id": "c16655df22ccd4dcc8daa524ca681747",
    "title": "寄徐仲几",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "僦得城楼枕卧龙，储无甔石是英雄。",
      "吟诗不愧杜工部，乞米或如颜鲁公。",
      "兰省异于霄汉上，草堂却在画图中。",
      "故人相见无多论，笑指松花落晚风。"
    ]
  },
  {
    "id": "c16655df22ccd4dc1de0c6561f0bf2a8",
    "title": "题曹云西山水",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "旭日耀苍巘，翠岚生嫩寒。",
      "幽人诗梦醒，清响得松湍。"
    ]
  },
  {
    "id": "c16655df22ccd4dc922cb4b597218dc1",
    "title": "梅花十五首·其一",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "林下见清真，草衣如野人。",
      "开花冰雪里，岂是不知春？"
    ]
  },
  {
    "id": "c16655df22ccd4dc0f420348c0e5682b",
    "title": "梅花十五首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "清苦良自持，忘言养高洁。",
      "夜静月明多，开门满山雪。"
    ]
  },
  {
    "id": "c16655df22ccd4dc0263d84018f0d2ea",
    "title": "梅花十五首·其二",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "十月霜风寒，山木俱摧折。",
      "独此冰玉姿，照影清溪月。"
    ]
  },
  {
    "id": "c16655df22ccd4dc0f420348b24ed428",
    "title": "梅花十五首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "故人江海去，相隔万重云。",
      "岁晚思无已，梅花可寄君。"
    ]
  },
  {
    "id": "c16655df22ccd4dc0f420348b34283e2",
    "title": "梅花十五首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "何处寻春信，江南路渺漫。",
      "夜深山月白，疏影隔窗看。"
    ]
  },
  {
    "id": "c16655df22ccd4dc0f420348efde2c7d",
    "title": "梅花十五首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "老干渍清霜，寒梢挂新月。",
      "徐徐暗香来，可是春机泄？"
    ]
  },
  {
    "id": "c16655df22ccd4dc0f420348343f5973",
    "title": "梅花十五首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "疏枝照清浅，一见兴何饶？",
      "记得春风夜，题诗过断桥。"
    ]
  },
  {
    "id": "c16655df22ccd4dc0f4203487eab905a",
    "title": "梅花十五首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "仙子步轻盈，泠泠玉佩声。",
      "罗浮烟水远，诗梦不胜情。"
    ]
  },
  {
    "id": "c16655df22ccd4dc0f420348e156c3dd",
    "title": "梅花十五首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "冷艳凝轻露，清香度晚风。",
      "如何冰玉质，却学小桃红？"
    ]
  },
  {
    "id": "c16655df22ccd4dc0f4203480df89b4e",
    "title": "梅花十五首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "深院春无限，香风吹绿漪。",
      "玉妃清梦醒，花雨落胭脂。"
    ]
  },
  {
    "id": "c16655df22ccd4dc0f420348b7fa2183",
    "title": "梅花十五首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "湖上春何在，罗浮梦已空。",
      "清香入书屋，不是杏花风。"
    ]
  },
  {
    "id": "c16655df22ccd4dc0f420348965b0633",
    "title": "梅花十五首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "庭院春日迟，风回翠鸾舞。",
      "谁倚玉阑干？",
      "摇动燕脂雨。"
    ]
  },
  {
    "id": "c16655df22ccd4dc0f420348a87b5d7d",
    "title": "梅花十五首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "不作桃李态，山林别是春。",
      "但令心似铁，何虑惹缁尘？"
    ]
  },
  {
    "id": "c16655df22ccd4dc0f420348f55c0782",
    "title": "梅花十五首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "面墨已无情，岂但心如铁？",
      "昨宵疏影横，空山半窗月。"
    ]
  },
  {
    "id": "c16655df22ccd4dc0f4203486e161997",
    "title": "梅花十五首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "明洁众所忌，难与群芳时，怀贞岁华晚，只有天地知。"
    ]
  },
  {
    "id": "c16655df22ccd4dc0c23fdea95263575",
    "title": "题画飞白竹",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "潇洒三君子，是伊亲弟兄。",
      "所期持大节，莫负岁寒盟。"
    ]
  },
  {
    "id": "c16655df22ccd4dcac127782b2f74848",
    "title": "素梅五十八首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "大庾岭头春似海，不是寻常白玉堂。",
      "昨夜护龙河上看，一天明月四檐霜。"
    ]
  },
  {
    "id": "c16655df22ccd4dcac127782abb39d06",
    "title": "素梅五十八首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "树头历历见明珠，底用题诗问老逋？",
      "且买金陵秋露白，小舟载月过西湖。"
    ]
  },
  {
    "id": "c16655df22ccd4dcac127782c032e213",
    "title": "素梅五十八首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "江南雪消春渐回，溪东溪西梅花开。",
      "幽人作诗兴不浅，时复杖藜携酒来。"
    ]
  },
  {
    "id": "c16655df22ccd4dcac12778251d1592a",
    "title": "素梅五十八首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "岁寒风致少能解，野草安能识此情？",
      "春到玉堂浑不觉，清香疏影自分明。"
    ]
  },
  {
    "id": "c16655df22ccd4dcac1277827023264f",
    "title": "素梅五十八首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "五云缥缈隔蓬莱，仙子吹箫月下回。",
      "转首不知春几许，霜花如雪满瑶台。"
    ]
  },
  {
    "id": "c16655df22ccd4dcac127782aefeb271",
    "title": "素梅五十八首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "江南十月春色早，处处梅花当水开。",
      "玉笛一声霜不小，满天明月鹤飞来。"
    ]
  },
  {
    "id": "c16655df22ccd4dcac12778250f829ed",
    "title": "素梅五十八首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "罗浮月白海无尘，玉树琼林处处春。",
      "半夜禹陵风雨作，屋梁飞动欲生鳞。"
    ]
  },
  {
    "id": "c16655df22ccd4dcac12778245dfbf0f",
    "title": "素梅五十八首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "铁石心肠满面霜，岁寒吾计未全荒。",
      "相逢休问春何处，定是调羹到玉堂。"
    ]
  },
  {
    "id": "c16655df22ccd4dcac127782c813371f",
    "title": "素梅五十八首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "不向罗浮问醉仙，笑呼孤鹤下吴天。",
      "春风吹散梅花雪，香满西湖载酒船。"
    ]
  },
  {
    "id": "c16655df22ccd4dcac127782b78833f8",
    "title": "素梅五十八首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "玉雪玲珑瘦影重，不同桃李媚春风。",
      "十分清致无人解，犹在旧家池馆中。"
    ]
  },
  {
    "id": "c16655df22ccd4dcac12778284be0f1f",
    "title": "素梅五十八首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "寒枝错落冻不解，隔水清香招得来。",
      "午夜风停雪声堕，梅花开尽不知寒。"
    ]
  },
  {
    "id": "c16655df22ccd4dcac127782658a5373",
    "title": "素梅五十八首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "断云流水孤山路，看得春风几树花。",
      "骑马归来城郭是，月明箫管起谁家？"
    ]
  },
  {
    "id": "c16655df22ccd4dcac127782695e6669",
    "title": "素梅五十八首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "昨夜朔风吹倒人，梅花枝上十分春。",
      "老夫高卧石窗下，嬴得清香入梦频。"
    ]
  },
  {
    "id": "c16655df22ccd4dcac127782157b2cd4",
    "title": "素梅五十八首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "朔风吹冷过山城，巾子峰头雪未晴。",
      "十载西湖闲客梦，夜来山月最分明。"
    ]
  },
  {
    "id": "c16655df22ccd4dcac1277829dfc19a9",
    "title": "素梅五十八首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "罗浮山下雪三尺，白玉堂前春几分。",
      "岁晏归来诗思好，东风吹散一溪云。"
    ]
  },
  {
    "id": "c16655df22ccd4dcac12778241c6c52c",
    "title": "素梅五十八首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "疏花粲粲照寒水，玛瑙坡前春独回。",
      "却忆去年风雪里，吹箫曾棹酒船来。"
    ]
  },
  {
    "id": "c16655df22ccd4dcac127782bb19f4a3",
    "title": "素梅五十八首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "天寒江国霜如雪，草木无情尽摧折。",
      "不知春意到江南，疏影横斜半窗月。"
    ]
  },
  {
    "id": "c16655df22ccd4dcac12778223c9e5e4",
    "title": "素梅五十八首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "春风处处竞繁华，桃李无言亦好花。",
      "独有高人爱高洁，肯冲冰雪到山家。"
    ]
  },
  {
    "id": "c16655df22ccd4dcac1277824ccd83ff",
    "title": "素梅五十八首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "平生固守冰霜操，不与繁花一样情。",
      "岁晏溪头春意足，是谁看得最分明？"
    ]
  },
  {
    "id": "c16655df22ccd4dcac12778205e6ec84",
    "title": "素梅五十八首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "疏篱潇洒绿烟寒，老树鳞皴艾叶攒。",
      "昨夜天空明月白，一枝疏影隔窗看。"
    ]
  },
  {
    "id": "c16655df22ccd4dcac12778213045a69",
    "title": "素梅五十八首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "春风一笑玉无垠，云散空窗见月痕。",
      "半夜鹤归诗思好，清香吹满水南轩。"
    ]
  },
  {
    "id": "c16655df22ccd4dcac127782c336622a",
    "title": "素梅五十八首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "月明曾过西湖路，爱看横枝当水斜。",
      "试问玉堂诸学士，几时清梦到山家？"
    ]
  },
  {
    "id": "c16655df22ccd4dcac12778285fbdd89",
    "title": "素梅五十八首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "明月满天霜气重，梅花风韵更清妍。",
      "鹤飞不带箫声远，春过西泠第二船。"
    ]
  },
  {
    "id": "c16655df22ccd4dcac1277826e554d65",
    "title": "素梅五十八首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "霜花浮影月娟娟，春色无痕上画船。",
      "转首西湖风景异，不知谁识老逋仙？"
    ]
  },
  {
    "id": "c16655df22ccd4dcac127782f88b6c54",
    "title": "素梅五十八首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "吹彻瑶笙鹤未还，小桥流水碧潺潺。",
      "夜深梦醒推窗看，白月无痕雪满山。"
    ]
  },
  {
    "id": "c16655df22ccd4dcac12778284ff7b8f",
    "title": "素梅五十八首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "鹅州城东古梅树，鳞甲满身如老龙。",
      "冷霜极冷欺不得，春风吹作玉玲珑。"
    ]
  },
  {
    "id": "c16655df22ccd4dcac127782ae43ae5a",
    "title": "素梅五十八首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "记得西泠春色归，珠星璧月景离离。",
      "近来消息真堪笑，却说梅花不要诗。"
    ]
  },
  {
    "id": "c16655df22ccd4dcac127782579d1781",
    "title": "素梅五十八首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "开遍南枝又北枝，春风于我似相知。",
      "酒边漫说罗浮梦，忘却瑶台月下时。"
    ]
  },
  {
    "id": "c16655df22ccd4dcac1277823912b12f",
    "title": "素梅五十八首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "十月中原风景别，寒冰如地雪漫天。",
      "相逢尽说江南好，处处梅花压酒船。"
    ]
  },
  {
    "id": "c16655df22ccd4dcac12778248e58da8",
    "title": "素梅五十八首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "溪谷冰霜春到迟，老夫长夜只吟诗。",
      "凭谁说与中朝士？",
      "此是江南第一枝。"
    ]
  },
  {
    "id": "c16655df22ccd4dcac12778265aa06e2",
    "title": "素梅五十八首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "玛瑙坡前春未来，几番空棹酒船回。",
      "西湖今日清如许，一树梅花压水开。"
    ]
  },
  {
    "id": "c16655df22ccd4dcac127782417408e7",
    "title": "素梅五十八首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "潇洒山林惯雪霜，不同桃李竞芬芳。",
      "何缘作得春风梦？",
      "一夜吹香到玉堂。"
    ]
  },
  {
    "id": "c16655df22ccd4dcac12778254b72586",
    "title": "素梅五十八首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "此心如铁蕴阳和，不得春风也自花。",
      "何自高人爱潇洒？",
      "夜深踏雪到山家。"
    ]
  },
  {
    "id": "c16655df22ccd4dcac12778269811b89",
    "title": "素梅五十八首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "铁石心肠冰雪颜，逢时亦有好花看。",
      "玉堂可有青毡旧？",
      "不畏风霜入骨寒。"
    ]
  },
  {
    "id": "c16655df22ccd4dcac127782e8cb76e5",
    "title": "素梅五十八首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "千年万年老梅树，三花五花无限春。",
      "不比寻常桃树李，只将颜色媚时人。"
    ]
  },
  {
    "id": "c16655df22ccd4dcac12778252b7e72c",
    "title": "素梅五十八首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "霜气横空水满川，梅花枝上月娟娟。",
      "却思前载孤山下，半夜吹箫上画船。"
    ]
  },
  {
    "id": "c16655df22ccd4dcac12778236003c2f",
    "title": "素梅五十八首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "夜来漫踏前村雪，雪里梅花认得真。",
      "回首中原天万里，琼林玉树一般春。"
    ]
  },
  {
    "id": "c16655df22ccd4dcac1277826975b7a2",
    "title": "素梅五十八首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "一树横斜白玉条，春风吹乱雪飘飘。",
      "孤山老却林和靖，多载笙歌过六桥。"
    ]
  },
  {
    "id": "c16655df22ccd4dcac127782fad2090e",
    "title": "素梅五十八首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "瘦铁一枝横照水，疏花点点耐清寒。",
      "雪晴月白孤山下，几度清香拄杖看。"
    ]
  },
  {
    "id": "c16655df22ccd4dcac12778244ff506b",
    "title": "素梅五十八首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "今日开门见远山，炼师坛下列清班。",
      "看来都是梅花树，个个春风玉佩环。"
    ]
  },
  {
    "id": "c16655df22ccd4dcac127782b6840dfc",
    "title": "素梅五十八首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "树阴如屋雾如潮，浅水流花落野桥。",
      "忽忆去年秋八月，玉霄峰顶夜吹箫。"
    ]
  },
  {
    "id": "c16655df22ccd4dcac1277826d2eb447",
    "title": "素梅五十八首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "仙子归来夜未央，瑞香风动翠罗裳。",
      "月明无处韬清影，箫管迎春上玉堂。"
    ]
  },
  {
    "id": "c16655df22ccd4dcac12778239477313",
    "title": "素梅五十八首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "海云初破月团团，独鹤归来夜未阑。",
      "一片笙箫湖水上，玉妃无语倚阑干。"
    ]
  },
  {
    "id": "c16655df22ccd4dcac127782219be88d",
    "title": "素梅五十八首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "云间古寺陆机宅，草木萧森鹤不来。",
      "惟有溪头老梅树，霜花犹是旧时开。"
    ]
  },
  {
    "id": "c16655df22ccd4dcac1277824a0c3a80",
    "title": "素梅五十八首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "三月东风吹雪消，湖南山色翠如浇。",
      "一声羌管无人见，无数梅花落野桥。"
    ]
  },
  {
    "id": "c16655df22ccd4dcac127782fb210af0",
    "title": "素梅五十八首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "闲花野草斗青红，一著冰霜扫地空。",
      "惟有老梅标致别，岁寒时节自春风。"
    ]
  },
  {
    "id": "c16655df22ccd4dcac127782d1a0ae2e",
    "title": "素梅五十八首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "地老天荒尽可花，不同桃李竞繁华。",
      "要知鼎鼐调羹味，须问旧时丞相家。"
    ]
  },
  {
    "id": "c16655df22ccd4dcac1277821937ece2",
    "title": "素梅五十八首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "和靖门前雪作堆，多年积得满身苔。",
      "疏花个个团冰雪，羌笛吹他不下来。"
    ]
  },
  {
    "id": "c16655df22ccd4dcac127782832406d2",
    "title": "素梅五十八首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "月明海底夜无烟，恰似西湖雪后天。",
      "清气逼人禁不得，玉箫吹上大楼船。"
    ]
  },
  {
    "id": "c16655df22ccd4dcac12778237ecdfe7",
    "title": "素梅五十八首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "西湖湖上水如天，狂客长吟夜不眠。",
      "骑鹤归来清兴好，梅花无影月娟娟。"
    ]
  },
  {
    "id": "c16655df22ccd4dcac127782f379a3ef",
    "title": "素梅五十八首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "六月一日天大热，清风忽地过江来。",
      "湿云挟得梅梁起，半夜飞空作怒雷。"
    ]
  },
  {
    "id": "c16655df22ccd4dcac127782506caa53",
    "title": "素梅五十八首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "江北江南寒气重，雪花如席蔽天来。",
      "五更野叟敲门报，屋外老梅连夜开。"
    ]
  },
  {
    "id": "c16655df22ccd4dcac127782e4f95fed",
    "title": "素梅五十八首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "独鹤高飞雪气浓，梅烟清浅月朦胧。",
      "一声箫管归何处？",
      "人在琼楼玉宇中。"
    ]
  },
  {
    "id": "c16655df22ccd4dcac1277825db1f879",
    "title": "素梅五十八首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "马迹山前万树梅，千花万花如雪开。",
      "满载扬州秋露白，玉箫吹过太湖来。"
    ]
  },
  {
    "id": "c16655df22ccd4dc81407dee03bf982b",
    "title": "白梅",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "冰雪林中著此身，不同桃李混芳尘。",
      "忽然一夜清香发，散作乾坤万里春。"
    ],
    "comment": [
      "翁方纲《石洲诗话》：“如冷泉漱石，自成湍急。”每每读其诗，顿觉心旷神怡、心无旁骛。",
      "朱方蔼：宋人画梅，大都疏枝浅蕊。至元煮石山农（王冕之号）始易以繁花。千丛万簇，倍觉风神绰约，珠胎隐现，为此花别开生面。"
    ],
    "translation": "白梅生长在有冰有雪的树林之中，并不与桃花李花混在一起，沦落在世俗的尘埃之中。\n忽然间，这一夜清新的香味散发出来，竟散作了天地间的万里新春。",
    "intro": "《白梅》是元代王冕创作的七言绝句。诗人采取托物言志的手法歌咏了白梅的高洁品格，同时借梅自喻，表达自己的人生态度。诗人既是咏物，也是歌咏人的精神品格。\n“冰雪林中著此身”，就色而言，以“冰雪”形“此身”之“白”也；就品性而言，以“冰雪”形“此身”之坚忍耐寒也，诗人运用拟人手法，将梅树比作自己。已经表现白梅的冰清玉洁，接着就拿桃李作反衬。夭桃秾李，花中之艳，香则香矣，可惜争春太苦，未能一尘不染。“不同桃李混芳尘”的“混芳尘”，是说把芳香与尘垢混同，即“和其光，同其尘”、“和光同尘，不能为皎皎之操。”相形之下，梅花则能迥异流俗，所以“清香”二字，只能属梅，而桃李无份。\n“忽然一夜清香发，散作乾坤万里春”。也许只是诗人在灯下画了一枝墨梅而已。而诗句却造成这样的意向：忽然在一夜之中，全世界的白梅齐放，清香四溢，玉宇澄清。这首诗给人以品高兼志大，绝俗而又入世的矛盾统一的感觉，这又正是王冕人格的写照。\n前两句写梅花冰清玉洁，傲霜斗雪，不与众芳争艳的品格。后两句借梅喻人，写自己的志趣、理想与抱负，讴歌了为广大民众造福的英雄行为及牺牲精神。本文通过对梅花的吟咏描写，表达了诗人自己的志趣和品格。",
    "annotation": [
      "著：放进，置入。",
      "此身：指白梅。 ",
      "混：混杂。",
      "芳尘：香尘。",
      "清香发：指梅花开放，香气传播。 ",
      "乾坤：天地。"
    ]
  },
  {
    "id": "c16655df22ccd4dcac1277821e14f632",
    "title": "素梅五十八首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "黄河十月冰如地，骑马何人说好官？",
      "老子门前三丈雪，梅花开尽不知寒。"
    ]
  },
  {
    "id": "c16655df22ccd4dcac127782fa920135",
    "title": "素梅五十八首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "春风无声海日起，梅花满树烟茫茫。",
      "西湖昨夜笙歌静，相见逋仙是林中。"
    ]
  },
  {
    "id": "c16655df22ccd4dc20f8085d8c12aac6",
    "title": "应教题梅",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "剌剌北风吹倒人，乾坤无处不沙尘。",
      "胡儿冻死长城下，谁信江南别有春。"
    ]
  },
  {
    "id": "c16655df22ccd4dc19ccd71fdbf6de4a",
    "title": "墨梅四首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "老仙醉吸墨数斗，吐出梅花个个真。",
      "相见草嫌颜色异，山林别是一般春。"
    ]
  },
  {
    "id": "c16655df22ccd4dc19ccd71ff64daf50",
    "title": "墨梅四首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "面皮如铁惯风霜，焉肯托根桃李场？",
      "转首江南春似海，一声箫管月苍苍。"
    ]
  },
  {
    "id": "c16655df22ccd4dc19ccd71f2e8ad047",
    "title": "墨梅四首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "我家洗研池边树，朵朵花开澹墨痕。",
      "不要人夸好颜色，只留清气满乾坤。"
    ]
  },
  {
    "id": "c16655df22ccd4dc19ccd71f03503787",
    "title": "墨梅四首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "莫厌缁尘染素衣，山间林下自相宜。",
      "玉堂多少闲风月，老子熟眠殊不知。"
    ]
  },
  {
    "id": "c16655df22ccd4dcabf8f7871f09ac38",
    "title": "赠云峰上人墨梅图",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "粲粲疏花照水开，不知春意几时回。",
      "嫩云清晓孤山路，记得短筇寻句来。"
    ]
  },
  {
    "id": "c16655df22ccd4dc81c8337320623db9",
    "title": "红梅十九首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "梦回诗思不可遏，赤脚溪头夜踏冰。",
      "忽地风来明月动，彩鸾飞出碧云层。"
    ]
  },
  {
    "id": "c16655df22ccd4dc81c83373406b6311",
    "title": "红梅十九首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "颜色虽殊心不异，漫随时俗混繁华。",
      "清香吹散乾坤外，不是寻常桃杏花。"
    ]
  },
  {
    "id": "c16655df22ccd4dc81c83373365d6dab",
    "title": "红梅十九首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "老梅标致何潇洒，不与寻常草木同。",
      "可笑燕山人事别，春风只看杏花红。"
    ]
  },
  {
    "id": "c16655df22ccd4dc81c83373d89a16b1",
    "title": "红梅十九首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "翠华影转宜春苑，苑里红梅一夜开。",
      "学士赋诗承赐宴，内官传道首绯来。"
    ]
  },
  {
    "id": "c16655df22ccd4dc81c8337347ba5850",
    "title": "红梅十九首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "和羹风致谁能解，个个花开耐岁寒。",
      "五月燕山木黄落，相逢只作画图看。"
    ]
  },
  {
    "id": "c16655df22ccd4dc81c83373c16f2ae7",
    "title": "红梅十九首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "白日迟迟照窗户，深院不知春几许？",
      "紫箫声转香风回，隔帘踏动燕脂雨。"
    ]
  },
  {
    "id": "c16655df22ccd4dc81c833732e9b7978",
    "title": "红梅十九首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "十二阑干一院花，春风犹忆旧京华。",
      "翠云不隔西湖路，梦入咸平处士家。"
    ]
  },
  {
    "id": "c16655df22ccd4dc81c833736dd97c0f",
    "title": "红梅十九首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "洞天窅窅无人到，白日丹光出树林。",
      "仙子竟忘食玉法，笑迎春色绿云阴。"
    ]
  },
  {
    "id": "c16655df22ccd4dc81c833737e055825",
    "title": "红梅十九首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "彩凤穿花啄石苔，玉窗琼户紫烟开。",
      "山人不说罗浮梦，却忆玄都观里栽。"
    ]
  },
  {
    "id": "c16655df22ccd4dc81c8337300887d3f",
    "title": "红梅十九首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "桃杏漫山总粗俗，旧家池馆尚春风。",
      "道人不作罗浮梦，坐看珊瑚海日红。"
    ]
  },
  {
    "id": "c16655df22ccd4dc81c83373bf05eeed",
    "title": "红梅十九首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "山林养得寸心丹，岂是清香不耐寒？",
      "今日春风好颜色，任他自作杏花看。"
    ]
  },
  {
    "id": "c16655df22ccd4dc81c83373d5d055bc",
    "title": "红梅十九首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "玉妃步月影毵毵，燕罢瑶池酒正酣。",
      "半夜不知香露冷，春风吹梦过江南。"
    ]
  },
  {
    "id": "c16655df22ccd4dc81c83373e516f0d2",
    "title": "红梅十九首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "昭阳殿里醉春风，香隔琼帘映浅红。",
      "翠袖拥云扶不起，玉箫吹过小楼东。"
    ]
  },
  {
    "id": "c16655df22ccd4dc81c8337381575894",
    "title": "红梅十九首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "罗浮仙子醉春风，玉骨冰肌晕浅红。",
      "一味清香消不尽，几回飞梦锦云中。"
    ]
  },
  {
    "id": "c16655df22ccd4dc81c8337320b7f612",
    "title": "红梅十九首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "仙子归来逸兴赊，梦中犹说旧繁华。",
      "春风转首情何已？",
      "却向江南认杏花。"
    ]
  },
  {
    "id": "c16655df22ccd4dc81c833731d1e53cf",
    "title": "红梅十九首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "仙子云中驾鹤归，翩翩雾佩晓风吹。",
      "玉肌轻染燕脂色，恰似罗浮夜醉时。"
    ]
  },
  {
    "id": "c16655df22ccd4dc81c833732385d00a",
    "title": "红梅十九首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "满湖水色净娟娟，正是春风二月天。",
      "醉后不知云尺屋，燕脂飞雨堕楼船。"
    ]
  },
  {
    "id": "c16655df22ccd4dc81c83373bbbe12aa",
    "title": "红梅十九首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "玉骨清臞怯素妆，春风一醉九霞觞。",
      "绿房午夜娇云暖，不梦梨花梦海棠。"
    ]
  },
  {
    "id": "c16655df22ccd4dc81c833736e9a6f36",
    "title": "红梅十九首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "烂醉西湖处士家，酒痕吹上水边花。",
      "东风蛱蝶迷香梦，一树珊瑚月影斜。"
    ]
  },
  {
    "id": "c16655df22ccd4dceb33ee480a2eb4fd",
    "title": "题巨然画",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "溪山对雨起呼酒，一笑还披万里图。",
      "疏树远山秋淡薄，飘风流水尽模糊。"
    ]
  },
  {
    "id": "c16655df22ccd4dc20f8085d87f74b21",
    "title": "应教题梅",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "猎猎西风吹倒人，乾坤无处不生尘。",
      "胡儿冻死长城下，始信江南别有春。"
    ]
  },
  {
    "id": "c16655df22ccd4dc5550e506211d1da7",
    "title": "感怀",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "松柏引藤萝，反被藤萝绕。",
      "刬草养禾苗，禾苗不如草。",
      "物情有更变，世事何足道？",
      "君子小人交，岂能长永好？",
      "云游本无定，潦水空浩渺。",
      "消涸固有时，畴能见机早。",
      "春风泛红绿，造化太奇巧。",
      "昨朝杨柳花，今日浮萍草。",
      "学佛不成佛，求仙岂能仙？",
      "人生因有贪，所以不自然。",
      "秦皇既已矣，梁武亦可怜。",
      "何如饭牛翁，万事付无言。"
    ]
  },
  {
    "id": "c16655df22ccd4dcdc8c9b4557bc16fe",
    "title": "今朝",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "今朝风日好，堂前萱草花。",
      "持杯为母寿，所喜无喧哗。",
      "东邻已藤蔓，西邻但桑麻。",
      "侧闻义士招，我辈鬓已华。",
      "世事既如此，不乐将奈何？"
    ]
  },
  {
    "id": "c16655df22ccd4dce787609e09e41484",
    "title": "偶书",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "今晨好风雨，湿云四边驰。",
      "落花烂作土，潦水积成池。",
      "疲民在涂炭，朝暮苦啼饥。",
      "况兼时气乖，好肉生疮痍。",
      "方忧旧田秽，无奈新城欹。",
      "世情甚促迫，天意将焉为？",
      "我生合忘言，感慨徒伤悲。"
    ]
  },
  {
    "id": "c16655df22ccd4dce46c1d7598232ecd",
    "title": "梅花易洞为胡伏臣赋",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "梅花拥林屋，潇洒极静深。",
      "清风散余香，皓月登虚阴。",
      "中有学古人，坐窥天地心。",
      "神机一感动，妙化不可寻。",
      "持诚问先民，羲皇有馀音。"
    ]
  },
  {
    "id": "c16655df22ccd4dcf27a7fdfc1f47d3e",
    "title": "蚕作茧",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "老蚕欲作茧，吐丝净娟娟。",
      "周密已变化，去取随人便。",
      "有为机中练，有为琴上弦。",
      "弦以和音律，练以事寒喧。",
      "其功不为小，其用己为偏？",
      "作诗寄蚕姑，辛苦匪徒然。"
    ]
  },
  {
    "id": "c16655df22ccd4dcd8d2515b2d98a054",
    "title": "竹梅幽禽",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "梅花出修竹，照影清溪深。",
      "微风散寒香，上有幽栖禽。",
      "扁舟载我来，春色不用寻。",
      "驱童贳村酒，老瓦随意斟。",
      "兴酣岸乌巾，大啸唤老林。",
      "明月在青天，霜气袭衣襟。",
      "归来草堂静，独坐弹鸣琴。"
    ]
  },
  {
    "id": "c16655df22ccd4dc8057b20dce2fc580",
    "title": "留题悠然阁",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "高阁潭空影，开窗彻虚明。",
      "依依杨柳阴，微凉入床清。",
      "原田远风交，平林素烟横。",
      "喜喜车马来，而听禽鸟声。",
      "境物随所适，于心淡无营。",
      "悠然会真趣，得酒辄自倾。",
      "客至竟忘言，坐对南山青。"
    ]
  },
  {
    "id": "c16655df22ccd4dc40eb97bb6b763a48",
    "title": "山中",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "雨过百溜鸣，云消众山出。鸟啼松径深，来往无车辙。",
      "幽居少人事，足以养吾拙。读书故无用，徒然较优劣。",
      "辟世岂云迂？自与桃源别。"
    ]
  },
  {
    "id": "c16655df22ccd4dc058ed7216416fb17",
    "title": "南风热",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "炎风来何狂？似欲吹山倒。狼籍树底云，散漫屋上草。",
      "赤日炽大炉，泥沙热如炒。东皋与西陇，禾苗尽枯槁。"
    ]
  },
  {
    "id": "c16655df22ccd4dc0f11a700a5b7e480",
    "title": "遣兴二首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "凿井思所汲，耕田期有秋。人生岂无志？每为饮食谋。",
      "纷纷路傍儿，傥荡思公侯。风云一转折，事业不可筹。",
      "何如涧底泉？清清长自流。"
    ]
  },
  {
    "id": "c16655df22ccd4dc0f11a700be2fda46",
    "title": "遣兴二首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "种禾莫存莠，种树莫引萝。",
      "引萝苦其树，存莠伤其禾。",
      "营营百年内，变灭成几何？",
      "结交苟不择，中道生怨窝。",
      "可信一寸水，能起万丈波。"
    ]
  },
  {
    "id": "c16655df22ccd4dcaa2b83759f154b32",
    "title": "感怀十首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "太极本一气，胡为两仪分？",
      "生生立名字，万汇遂纭纭。",
      "洪荒不足征，至精亦已沦。",
      "蓩莸茂佳景，葱茜争葐蒀。",
      "葐蒀漫渚泽，蒙茏冒兰荪。",
      "菲菲白日晚，飒飒秋霜繁。",
      "华滋竟萧条，芳情欲何言？"
    ]
  },
  {
    "id": "c16655df22ccd4dcaa2b8375a4f54bf4",
    "title": "感怀十首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "蒙庄旷达士，鲁连倜傥生。",
      "不徼一时利，乃有千载名。",
      "雎泽务诡谲，仪秦尚纵横。",
      "反复弄小技，于道未为贞。",
      "圣贤久不作，余生复何营？",
      "赖有白鸥鸟，可与忘世情。"
    ]
  },
  {
    "id": "c16655df22ccd4dcaa2b83754959d592",
    "title": "感怀十首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "写字不适俗，读书难疗饥。",
      "蘧蘧尘网中，遑遑欲可之？",
      "仁风霜原隰，草树发幽姿。",
      "群动正翕集，游云未来归。",
      "怀哉鹤上人，徘徊感良时。",
      "无以慰蹇劣，樽酒聊自怡。"
    ]
  },
  {
    "id": "c16655df22ccd4dcaa2b837501a63b7a",
    "title": "感怀十首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "傍溪种篁竹，十年望成林。",
      "不图列货殖，愿布九夏阴。",
      "变化期为至，枝叶渐萧森。",
      "忽值桑田移，根苗竟沈沈。",
      "炙筠无事书，断节少赏音。",
      "东里已寂寞，空持岁寒心。"
    ]
  },
  {
    "id": "c16655df22ccd4dcaa2b8375521da389",
    "title": "感怀十首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "槲衣山中人，短发披襟领。",
      "寸心雄万夫，片语重九鼎。",
      "不作好颜色，遂与世俗迥。",
      "始旦旭日明，默默有深省。",
      "上愧饭牛戚，下怀扪虱猛。",
      "乞慷复乞慷，照镜可怜影。"
    ]
  },
  {
    "id": "c16655df22ccd4dcaa2b837523f4782d",
    "title": "感怀十首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "高楼古明月，孤坐感凉夜。云胡远行客，不悟岁年迈。",
      "风暖百草芳，露冷众木瘵。天地岂无情？物色有荣谢。",
      "人生匪金石，焉得不朽坏？寄语茹芝翁，细故奚蒂荠。"
    ]
  },
  {
    "id": "c16655df22ccd4dcaa2b8375902cef05",
    "title": "感怀十首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "浮生失故业，穷岁无宁居。朝行汧陇间，暮止沧海隅。",
      "凄其风雨交，饥寒呆泥涂。寥寥太古怀，目击谁与俱？",
      "齐君不好瑟，嬴氏不爱儒。举世媚同尘，出类为疏迂。",
      "何如归去来？且作耕田夫。"
    ]
  },
  {
    "id": "c16655df22ccd4dcaa2b837538caa3a9",
    "title": "感怀十首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "紫霞结重盖，五城十二楼。中有青眉仙，翠织鳞花裘。",
      "天浆饭玉稍，恣乐无停休。自谓能长生，可与造化游。",
      "悲风一何来？吹动人间秋。琼窗漱寒响，深闺起离愁。",
      "欲飞肘无羽，延颈望玄洲。玄洲不可到，始悔违前修。"
    ]
  },
  {
    "id": "c16655df22ccd4dcaa2b83756306ebdf",
    "title": "感怀十首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "志士惜白日，愁多感夜长。",
      "夜长固无奈，况复重凄凉。",
      "昔我同心友，漂流在他乡。",
      "他乡各异俗，所习谅非常。",
      "道路阻且远，无由吐中肠。",
      "俯闻流水声，仰叹明月光。",
      "振衣风泠泠，矫首天茫茫。"
    ]
  },
  {
    "id": "c16655df22ccd4dcaa2b83757f9bb5a1",
    "title": "感怀十首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "芳草拥幽翠，嘉树郁层阴。山光到窗户，禽鸟和好音。",
      "阅兹清景逾，古怀独沉吟。沉吟奚以为？摅情委鸣琴。"
    ]
  },
  {
    "id": "c16655df22ccd4dc4fe408a38c061cf1",
    "title": "孤梅咏",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "孤梅在空谷，潇洒如幽人。不同桃李花，那知艳阳春。",
      "冰霜岁年晚，苔藓青满身。鼎鼐既不辱，风味良自珍。",
      "孰信姚黄枝？来作灶下薪。"
    ]
  },
  {
    "id": "c16655df22ccd4dcf5c6b96f40ddec99",
    "title": "秋怀十二首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "悲风度古木，吹我屋上茅。",
      "茅去屋见底，风声尚萧萧。",
      "人心一何苦，人情一何骄。",
      "却将眼下泪，散作炎上膏。"
    ]
  },
  {
    "id": "c16655df22ccd4dcf5c6b96f8830f64b",
    "title": "秋怀十二首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "明月下西窗，窥我席东枕。枕中梦忽破，俄然转凄凛。",
      "美人天一方，相见犹拾沈。何时引金罍？开怀笑歌饮。"
    ]
  },
  {
    "id": "c16655df22ccd4dcf5c6b96f2275f7c1",
    "title": "秋怀十二首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "众星晨离离，孤月夜皓皓。",
      "白露成野霜，凋我窗下草。",
      "人无千岁期，焉得不速老？",
      "终当随物化，荣名亦何好？"
    ]
  },
  {
    "id": "c16655df22ccd4dcf5c6b96fdd231b8a",
    "title": "秋怀十二首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "滚滚柏间露，湿我征裳衣。裳衣湿何苦？故人中道违。",
      "逝水东北流，杳杳无回期。惟有天上月，悠悠照相思。"
    ]
  },
  {
    "id": "c16655df22ccd4dcf5c6b96f4f926353",
    "title": "秋怀十二首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "淅淅凉风起，唧唧寒蛩鸣。",
      "草木郁氛侵，两曜衔晖明。",
      "河源失故道，岱宗眇余青。",
      "凭虚发浩叹，游子万里情。"
    ]
  },
  {
    "id": "c16655df22ccd4dcf5c6b96ff0955854",
    "title": "秋怀十二首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "驱驱上南国，依约金张里。",
      "旧日三重阶，风雨埋荆杞。",
      "王山故无恙，流水犹未已。",
      "幽幽树底禽，哀歌为谁起？"
    ]
  },
  {
    "id": "c16655df22ccd4dcf5c6b96fa5f3d9e7",
    "title": "秋怀十二首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "朝行太行路，夕渡巫峡水。",
      "所至或相触，舟车竟摧毁。",
      "人生各异面，方寸千万里。",
      "片语苟不符，其险过于此。"
    ]
  },
  {
    "id": "c16655df22ccd4dcf5c6b96fdfd21b4b",
    "title": "秋怀十二首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "野蔓网丛棘，下有幽兰花。",
      "缄春敛华滋，古意良独多。",
      "霜寒九十月，萧飒如枯莎。",
      "但使本根在，菅茅将奈何？"
    ]
  },
  {
    "id": "c16655df22ccd4dcf5c6b96fecad1c9f",
    "title": "秋怀十二首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "青松生崇冈，土浅松低徊。",
      "顾兹岁寒质，岂匪梁栋材？",
      "无奈牛羊牧，鄙贱蒿与莱。",
      "惟有溪上风，清声寄余哀。"
    ]
  },
  {
    "id": "c16655df22ccd4dcf5c6b96ff2bd8fe1",
    "title": "秋怀十二首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "东篱有佳菊，不比春兰芳。",
      "繁霜毒万卉，敷荣自弥章。",
      "云胡靖节后，古意俱茫茫。",
      "但见三径草，寂寞凄余香。"
    ]
  },
  {
    "id": "c16655df22ccd4dcf5c6b96f3359e1b7",
    "title": "秋怀十二首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "庭前碧梧树，上有幽栖禽。",
      "养成五彩雏，鸣动黄钟音。",
      "拟之箫韶间，叶彼圣贤心。",
      "夫何失其所，委置荆杞林？"
    ]
  },
  {
    "id": "c16655df22ccd4dcf5c6b96f6e55ad6e",
    "title": "秋怀十二首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "酌彼涧下水，弹此石上琴。希声应弦起，幽幽孤凤吟。",
      "曲中万里意，三叹无知音。岂但无知音？终恐无知心。"
    ]
  },
  {
    "id": "c16655df22ccd4dc627416cada1c05cd",
    "title": "初夏闲兴",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "支颐坐鸿蒙，隐隐窥太古。",
      "我生尚无怀，于焉事巢许？",
      "两曜如过客，万汇皆逆旅。",
      "寒去暑复来，谁宾复谁主？",
      "齐物不足论，有酒且容与。",
      "推窗看游云，山花坠红雨。"
    ]
  },
  {
    "id": "c16655df22ccd4dc18ee5211e1e25e33",
    "title": "寓意十首次敬助韵",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "元龙湖海豪，忘怀但高眠。",
      "渊明辟世士，素琴不张弦。",
      "古意各有适，薄俗空媸妍。",
      "所以武陵翁，种桃竟忘年。"
    ]
  },
  {
    "id": "c16655df22ccd4dc18ee521122a74664",
    "title": "寓意十首次敬助韵",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "白露下亭皋，绿叶飒已槁。",
      "弱质不自贵，却怨秋风早。",
      "嗈嗈征雁鸣，游子在远道。",
      "如何鹿皮翁，忘言对芳草。"
    ]
  },
  {
    "id": "c16655df22ccd4dc18ee5211c6bd98a2",
    "title": "寓意十首次敬助韵",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "森森廊庙具，萧艾成长松。",
      "蠢蠢川泽灵，蛭蚓为游龙。",
      "时明在除祓，世混姑相容。",
      "忠义在草莽，谗谄分提封。",
      "扰扰路旁儿，仰面惭征鸿。"
    ]
  },
  {
    "id": "c16655df22ccd4dc18ee52115f1bb14a",
    "title": "寓意十首次敬助韵",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "荆轲上秦殿，郦生下齐城。",
      "斯须属鼎锯，何如卫叔卿。",
      "脱身傲万乘，泰华鸿毛轻。",
      "所谓达道人，贵在机决明。"
    ]
  },
  {
    "id": "c16655df22ccd4dc18ee52118daee584",
    "title": "寓意十首次敬助韵",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "青松岁寒物，讵比蒲柳才？冰霜虽剥蚀，疏花应时开。",
      "良工岂不偶？中心类寒灰。却怜蘼芜草，遍满黄金台。"
    ]
  },
  {
    "id": "c16655df22ccd4dc18ee5211a2c3d7f2",
    "title": "寓意十首次敬助韵",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "圣贤不浪出，处士匪怀居。孔明是何人？高卧南阳庐。",
      "躬耕良自苦，待时故踟蹰。所为《梁父吟》，岂比《封禅书》。"
    ]
  },
  {
    "id": "c16655df22ccd4dc18ee52111f41c26a",
    "title": "寓意十首次敬助韵",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "蛮触杂奔竞，蝇蚋纷争喧。",
      "鸾凤巢枳棘，鸱鸮集琅玕。",
      "风雷久不作，野露生微寒。",
      "壮士万里怀，肯谢漂母餐。",
      "古来王佐材，多在耕钓间。"
    ]
  },
  {
    "id": "c16655df22ccd4dc18ee52118fb66600",
    "title": "寓意十首次敬助韵",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "后地生虚雷，天惊漏秋雨。",
      "女娲死已久，此罅谁为补？",
      "纷纷读书儿，碌碌无可数。",
      "古人今人心，今人不如古。"
    ]
  },
  {
    "id": "c16655df22ccd4dc18ee52119bc7ab51",
    "title": "寓意十首次敬助韵",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "飘飘青琐郎，翩翩夹绮衣。",
      "媚媚红楼春，昏昏不知归。",
      "朝睹绿发润，暮惊白雪飞。",
      "只有陶隐居，颇能知此机。"
    ]
  },
  {
    "id": "c16655df22ccd4dc18ee521190de1c44",
    "title": "寓意十首次敬助韵",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "太行本无险，黄河谅非深。堂堂大丈夫，耻为游子吟。",
      "俯仰宇宙间，宁无圣贤心。何当五弦奏？南风听遗音。"
    ]
  },
  {
    "id": "c16655df22ccd4dc4033319b3d0b8a53",
    "title": "离别吟",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "寒风飒大野，行子行河梁。执手不忍弃，迟迟复遑遑。",
      "朋友会面难，慷慨热中肠。人生岂无家？结交在踣傍。",
      "今晨强绸缪，明各天一方。相见苦不早，离别徒悲伤。"
    ]
  },
  {
    "id": "c16655df22ccd4dc2b1de0f9f319d46a",
    "title": "琴鹤二诗送贾治安同知",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "猗猗绿绮琴，中秘云和音。",
      "一弹动鸣玉，再弹锵南金。",
      "翩翩玄鹤舞，幽幽孤凤吟。",
      "嗟哉尘俗耳，折扬听哇淫。",
      "淳源日凋谢，谁识雅与南？",
      "愿更南风奏，以慰斯民心。"
    ]
  },
  {
    "id": "c16655df22ccd4dc2b1de0f99f4cc26b",
    "title": "琴鹤二诗送贾治安同知",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "宰宰华表鹤，古质清且闲。旷哉万里怀，皓月同蹁跹。",
      "饥琢芝田春，渴饮瑶池泉。一鸣九皋远，梦浇琼华寒。",
      "下视寰中人，谁识横江仙？岂无王子乔？相期青云端。"
    ]
  },
  {
    "id": "c16655df22ccd4dc7192791f17d4859a",
    "title": "读五柳先生传",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "渊明千载士，志节尚苦清。",
      "奈为五斗米，受彼县令名。",
      "束带见督邮，颇亦用下情。",
      "当时岂无议，以后何平评？",
      "苟非归去来，五柳传不成。"
    ]
  },
  {
    "id": "c16655df22ccd4dc62dc9e4856abe372",
    "title": "鸲鹆谣",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "鸲鹆入树腹，雎鸠乱关关。",
      "妖氛扇幽邃，幻惑成至欢。",
      "漫漫恣宵旰，终永期无患。",
      "凄雨苦何其，余花惨无颜。",
      "风俗陡衰毁，教化委荆菅。",
      "君子致远虑，隐忧增忾叹。"
    ]
  },
  {
    "id": "c16655df22ccd4dc611ad57ea8d17ea4",
    "title": "葛仙翁移家图",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "青山无云白日迟，仙翁移家何所之？或以丹砂到勾漏，或为家累遭驱驰。",
      "乌犍背上妻与儿，顾盼未解知其归。仙翁读书自怡怡，坐稳不觉路险巇。",
      "牛羊猫狗先后随，老奴老婢俱忘机。仙翁去就无不宜，岂以偷生辛苦为？",
      "君不见风水洞前草离离，淡烟寒雨愁凄迷；又不见云门长松啼子规，春风落花事已非。",
      "神仙有无未知，人生有酒且自持，秦皇汉武徒尔为？"
    ]
  },
  {
    "id": "c16655df22ccd4dc8bb5b05dc599a200",
    "title": "孙元实春游图",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "先生读书不闭户，坐阅鸿蒙窥太古。衣冠潇洒武前修，礼乐从容出东鲁。",
      "文章光焰驾李杜，李杜后来称独步。谈辩风生四座春，胸中别有天台赋。",
      "相逢抵掌不露机，却说少年骑马时。春光淡沱随所之，好山好山多赋诗。",
      "转首东风吹马耳，犹记松阴调绿绮。杖藜不惮步行迟，孰谓画图无乃是？",
      "我生山野无所谋，白日灌园夜饭牛。安得先生与之游？买酒共上黄鹤楼。"
    ]
  },
  {
    "id": "c16655df22ccd4dc2e82c511fd10d1ae",
    "title": "四牧图戴嵩画",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "牧儿小职奚以为，力耕得暇则放之。浴流食青随所宜，岂同人牧潜危机？",
      "重爵厚禄那自欺，坐看败肉加鞭笞。何如牧儿心坦夷？出入自在无羁縻。",
      "高林雨晴白日迟，平原春暖芳草肥。牧儿乐事从可知，钓鱼吹笛怡怡而。",
      "牛犊茁壮长厥肥，老我亦有丰年期。披图载颂四牧诗，龚黄召杜今是谁？"
    ]
  },
  {
    "id": "c16655df22ccd4dc79cb75fd515a14f1",
    "title": "夏节士",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "夏侯先生天下士，风流倜傥忠义俱。",
      "平生勋业能自知，腹内更有非常书。",
      "浪游不废灯火读，骑马儿郎空碌碌。",
      "王门讲道三十年，坐使穷荒移国俗。",
      "浮云蔽日客梦单，勇锐欲食奸臣肝。",
      "径持白事上天子，不顾宰相与乃官。",
      "沈冤昭雪清四海，旧时枝叶生光彩。",
      "至今长安诸小儿，拍手为之歌慷慨。",
      "归来弗受大官名，五湖一叶扁舟轻。",
      "丹青徒写苏子卿，黄花自友陶渊明。",
      "老我论交苦不早，意气相期且倾倒。",
      "读公佳传诵公诗，江南节士如公少。"
    ]
  },
  {
    "id": "c16655df22ccd4dc42ac9cf957c74129",
    "title": "送沙德润之焉城",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "公昔新著进士衫，道酣气岸清且髯。",
      "政事堂堂史册载，威仪肃肃民具瞻。",
      "光风回春霭芳草，剩水残山振枯槁。",
      "至今吾乡诸父老，去思剧口谈公好。",
      "当时进士几百人，奔趋衮衮登要津。",
      "时雍所溉圣泽厚，仕宦未有如公贫。",
      "公之家世秉周礼，伯叔兄弟官济济。",
      "饮冰食蘖二十载，浊径终不污清渭。",
      "而今四海乐太平，太平天子尧聪明。",
      "台阁诸老皆老成，岂不与公书大名？",
      "鄢城弦歌固非左，达以长官无不可。",
      "故人天上待公来，绣衣白简青骢马。"
    ]
  },
  {
    "id": "c16655df22ccd4dc7eb18ab36b1aed41",
    "title": "曹云西画山水图",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "前年常见云西画，今年始识云西翁。文章惊世世所重，笔力到老老更工。",
      "流水涓涓石凿凿，一啸长才风雨作。岂云笔底有江山？自是胸中蕴丘壑。",
      "昨日亭东白云起，怅望吴松满江水。安得先生乘兴来？写我江南雪千里。"
    ]
  },
  {
    "id": "c16655df22ccd4dc70ce2bd7e83fe170",
    "title": "赠写照陈肖堂",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "君不见鉴貌但鉴影，写貌难写心。霍光邓禹在台阁，严陵魏野居山林。",
      "功名道德照千古，不特肖貌传至今。固知写貌易心难，状之妍丑笔可得，至理不在颜色间。",
      "陈君笔力异众史，相貌既同心亦似。昨日忘机入城市，草衣著我丹青里。",
      "气爽神清谁比拟，雪霁梅花映秋水。黄童白叟指点看，此老不是儒生酸。",
      "陈君陈君容我闲，莫教添上貂婵冠。"
    ]
  },
  {
    "id": "c16655df22ccd4dc5626fdc94d0dd88a",
    "title": "水仙图",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "寒风萧萧月入户，渺渺云飞水仙府。",
      "仙人一去不知所，池馆荒凉似无主。",
      "江城岁晚路途阻，邂逅相看颜色古。",
      "环佩无声翠裳舞，欲语不语情悽楚。",
      "十二楼前问鹦鹉，沧海桑田眯尘土。",
      "王孙不归望湘浦，芳草连天愁夜雨。"
    ]
  },
  {
    "id": "c16655df22ccd4dc62e36b6bcf26a04e",
    "title": "棠梨白练图",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "芙蓉香冷箫声杳，月淡烟清楚宫晓。",
      "仙禽不语雪衣轻，相逢却恨秋风早。",
      "土花翠浅霜露蒙，山梨小结丹砂红。",
      "玉人醉倒不知处，梦回故苑朝云浓。"
    ]
  },
  {
    "id": "c16655df22ccd4dc35265f33a850de32",
    "title": "芦花道人换被图",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "高昌野人见几早，发须不待秋风老。",
      "脱身放浪烟水间，富贵功名尽除扫。",
      "坐对渔翁交有道，青绫何似芦花好？",
      "从时拜赐芦花人，自云不让今古贫。",
      "高眠听梦梦更真，白月满船云满身。",
      "起来拍手波粼粼，欸乃撼动人间春。"
    ]
  },
  {
    "id": "c16655df22ccd4dccecef0bd88a37c8f",
    "title": "秋山图",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "前年放船九江口，秋风猎猎吹蒲柳。",
      "买鱼沽酒待月明，不知江上青山走。",
      "三更吹笛欲唤人，漙漙白露侵衣巾。",
      "故乡遥遥书断绝，空见过雁如飞云。",
      "去年却下七里滩，秋水满江秋月寒。",
      "子陵先生钓鱼处，荒台直起青云端。",
      "先生不受汉廷官，自与山水相盘桓。",
      "至今高节敦廉顽，清风凛凛谁能攀。",
      "泊舟登岸行复止，小径分岐通草市。",
      "石林掩映树青红，正与今年画相似。",
      "茅庐半住林木里，白狗黄鸡小如蚁。",
      "翁媪无言童稚闲，可是太平风俗美。",
      "清溪水落鱼蟹新，东邻酿熟呼西邻。",
      "相牵相把意思真，亲密不异朱陈民。",
      "李端笔力乃巧妙，写我旧日经行到。",
      "岂是老梦眩水墨，不觉掀髯发长啸。",
      "殷家大楼沧江头，留我十日风雨秋。",
      "触景感动客邸愁，便欲卜筑山之幽。",
      "断桥流水无人处，添种梅花三百树。",
      "直待雪晴冰满路，骑驴相逐寻诗去。"
    ]
  },
  {
    "id": "c16655df22ccd4dc3df4b2e8d7941531",
    "title": "送无咎游金陵兼简丁仲容隐居",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "长松撼空风怒号，门前大水推断桥。",
      "山中坐雨六十日，不知野草如人高。",
      "今晨出门天气好，眨眼忽惊春事老。",
      "杨花散作雪满溪，送客俄然动怀抱。",
      "金陵六朝古帝都，古时风景今何如？",
      "珊瑚无根土花碧，露团玉树生流珠。",
      "江山无人隔尘土，丹凤不来孤燕语。",
      "上人脱洒无滞留，底用登临重怀古。",
      "世人往往乘险机，老我白发无能为。",
      "道甫问讯丁令威，有鸟有鸟何时归？"
    ]
  },
  {
    "id": "c16655df22ccd4dc6f3f063ee55872c6",
    "title": "松雪画马图",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "玉堂学士金闱彦，磊落襟怀书万卷。",
      "等闲貌出天马驹，鬃鬣萧梢气雄健。",
      "蹄如削玉耳削筒，目光炯炯磨青铜。",
      "五花连钱云影动，喷沫一啸生长风。",
      "我昔曾上桑干岭，带甲骑来霜月冷。",
      "只今潦倒岩谷间，展卷令人动深省。"
    ]
  },
  {
    "id": "c16655df22ccd4dc5a847f906ec08550",
    "title": "江山渔隐图",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "隔江青山青欲流，江云洗尽江风秋。",
      "幽人小艇江上游，碧波万顷无白鸥。",
      "我知幽人爱潇洒，岂是机危鸥不下？",
      "浩歌唤酒来船头，笑杀桃源种桃者。"
    ]
  },
  {
    "id": "c16655df22ccd4dcc32ba612b68f922c",
    "title": "送暨阳同知",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "我生山野毛发古，不是多时旧巢许。松根坐卧忘岁年，足迹何曾入官府？",
      "雨晴忽觉草添肥，春来春去都不知。耕田凿井亦足乐，短歌长啸随所之。",
      "溪谷无尘人事少，纵有饥寒能自保。花村月夜犬不惊，可是太平风俗好。",
      "昨日柳花如雪飞，今日作诗何所思？我诗似质朴，君政从可推。",
      "锦衣翩翩马如练，拜恩应到黄金殿。他年皂盖下蓬莱，更与君侯作佳传。"
    ]
  },
  {
    "id": "c16655df22ccd4dcbf1f210462318fca",
    "title": "钱塘纪行",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "废苑荒凉官树老，春雨蒙蒙长芳草。",
      "翠石玲珑绾毒蛇，土花乱贴榆钱小。",
      "犹忆建炎南渡时，五云护拥蛟龙旗。",
      "金舆玉辇事游幸，名花不待东风吹。",
      "紫霞蒲萄动春浪，腰鼓腾雷盘锦杖。",
      "千官景从轩冕入，歌声婉转青天上。",
      "阊闾新启铜龙楼，长江万里为鸿沟。",
      "中原北望草木秋，王孙不识山河愁。",
      "垂衣东南成至治，百五十年真梦寐。",
      "只今往事漫蒿莱，文物衣冠俱扫地。",
      "西湖水昏迷钓船，南屏月冷啼杜鹃。",
      "咸平元祐事茫然，梅花杨柳俱忘言。",
      "鄂州老将呼不起，石塔如壶枕江尾。",
      "行殿白日古磷飞，游子无言泪如水。"
    ]
  },
  {
    "id": "c16655df22ccd4dc3a6fba73235e2cfe",
    "title": "漆树行",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "东园漆树三丈长，绿叶花润枝昂藏。虫蚁不食鸟不啄，皮肤破碎成痍疮。",
      "野人摩抚重太息，受辱匪因临道旁。九天降气疏涩液，大家小家来取将。",
      "陶盆纸笼攒待满，手中白刃磨秋霜。况兼时令值肃杀，苟无正性安敢当？",
      "所愿天下尽光泽，岂辞一身多损伤？君不见西郊樗栎百尺强，薜荔裹缚蝼蚁房，此物安可升庙廊？"
    ]
  },
  {
    "id": "c16655df22ccd4dc19ca5aa5bb2b78c1",
    "title": "草堂",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "草堂昨夜春风起，万树梅花月如水。相过谁解论襟期，吾州太守山东李。",
      "太守自是文章公，文章政事皆从容。长身玉立冰雪胸，标致政与梅花同。",
      "梅花清苦良自守，不逐寻常好花柳。广平心事底须论，太守自是调羹手。",
      "我知太守节义高，混同版筑非徒劳。版筑乃是宰相事，济川舟楫随时操。",
      "他日功成赋归去，溪山风月情如故。安得载酒草堂来，岁寒同看梅花树，梅花别有天真趣。"
    ]
  },
  {
    "id": "c16655df22ccd4dca0c4d1e9422cbfaf",
    "title": "题申屠子迪篆刻卷",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "我昔闻诸太古初，冯翊窅窅安可摹。",
      "自从庖羲得龙马，奇偶变化滋图书。",
      "结绳之政由此毁，科斗鸟迹纷纭起。",
      "后来大小二篆生，周称史籀秦夸李。",
      "只今相去几百年，字体散漫随云烟。",
      "岐阳石鼓土花蚀，峄山之碑野火燃。",
      "纵有秦铭刻岑石，冰消雪剥无踪迹。",
      "书生好学何所窥，每展史编空叹息。",
      "樊山先生东鲁儒，好古博雅耽成癯。",
      "八分小篆纯古法，凿石置之东南隅。",
      "白日光芒争照耀，满城走看嗟神妙。",
      "向来传写何足珍，枣木空遗后人诮。",
      "徐公手摹烽火尘，金陵近刻殊失真。",
      "那知此本意态淳，丞相李斯下笔新。",
      "申屠墨庄有传授，法度森严非苟苟。",
      "岂为后学得所师，万世千秋垂不朽。"
    ]
  },
  {
    "id": "c16655df22ccd4dc542806575b2bf5b2",
    "title": "雪中次韵答刘提举",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "朔风撼天云黮黮，雪花恰似杨花糁。",
      "凭高无以辨青红，四海九州同一览。",
      "枯肠颇怪酒力薄，劲气著人寒惨惨。",
      "痿痹不觉手足强，争战俄惊牙齿喊。",
      "上天下地无痕瑕，万路千岐迷坎坎。",
      "山林随处见梅花，汀渚殊难认芦菼。",
      "东郭先生气宇清，南征老将颜色黪。",
      "蒙鞍谁剥猛虎皮，摘珠竞探骊龙颔。",
      "黄河铁牛僵欲倒，取而啖之吾岂敢？",
      "且将清梦托楮生，焉用栖身重毳毯？",
      "疏狂夜起不著巾，短发正如童子髧。",
      "开窗忽见四山入，月色烂森银菡萏。",
      "玉台冻结花漏涩，戍鼓转更声沈沈。",
      "此时忽想括苍翁，应是清冰生肺胆。",
      "兴酣直上百尺楼，天上星辰必亲揽。",
      "平女自有澄清志，要使齐民无秽埯。",
      "杀奸除暴尽忠义，坐令豺鳄成韭醢。",
      "夫何混杂草木中，冰团冱合衔凄潜。",
      "不如买却金豪曹，且置蒲萄千百坎。",
      "君歌我和纵高情，痛扫华腴归古淡。",
      "无知笑杀楚三闾，安用离骚寄悲感？"
    ]
  },
  {
    "id": "c16655df22ccd4dc370f168c9a08ac7b",
    "title": "江南妇",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "江南妇，何辛苦。敝衣零落裙断腰，赤脚蓬头面如土。",
      "日间力田随夫郎，夜间缉麻不上床。缉麻成布抵官税，力田得米归官仓。",
      "官输未了忧郁腹，门外又闻私债促。大家揭帖出陈帐，生谷十年还未足。",
      "大儿五岁方离手，小女三周未能走。社长呼名散户由，下季官粮添两口。",
      "舅姑老病毛骨枯，忍冻忍饥蹲破庐。残年无物做慈孝，对面冷泪如流珠。",
      "燕赵女儿颜似玉，能拨琵琶调新曲。珠翠满头金满臂，日日春风嫌酒肉。",
      "五侯七贵争取怜，一笑可博十万钱。归来重藉锦绣眠，不信江南妇人单被穿。"
    ]
  },
  {
    "id": "c16655df22ccd4dc579c82e8a0f6defe",
    "title": "送人上燕",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "燕山三月风和柔，海子酒船如画楼。丈夫固有四方志，壮年须作京华游。",
      "京华名花大似斗，看花小儿竞奔走。蒲萄潋滟金叵罗，羊尾驼峰腻人口。",
      "知君慷慨非膏粱，生铜卧匣韬光芒。出门一笑颇自许，光范不用投文章。",
      "玉雾红门天尺五，要为苍生说辛苦。得时便觅好官归，行道当依圣明主。",
      "我将细酿松花春，明年此时当迟君。迟君不问宦途事，但欲要知伊傅何其人？"
    ]
  },
  {
    "id": "c16655df22ccd4dc5fab6a11397d1228",
    "title": "大醉歌",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "明月珠，不可襦。连城璧，不可餔。世间所有皆虚无，百年光景驹过隙，功名富贵将焉如？",
      "君不见北邙山，石羊石虎排无数。旧时多有帝王坟，今日累累蛰狐兔，残碑断碣为行路。",
      "又不见秦汉都，百二山河能险固。旧时宫阙亘云霄，今日原田但禾黍。",
      "古恨新愁迷草树，不如且买葡萄醅。携壶挈榼闲往来，日日大醉春风台，何用感慨生悲哀。"
    ]
  },
  {
    "id": "c16655df22ccd4dc2b864e839d0312d6",
    "title": "江南民",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "江南民，诚可怜，疫疠更兼烽火然。军旅屯驻数百万，米粟斗直三十千。",
      "去年奔走不种田，今年远丁差戍边。老羸饥饿转沟壑，贫富徭役穷熬煎。",
      "豺狼左右虎后先，况尔不肯行楮钱。楮钱不行生祸愆，官司立法各用权。",
      "生民自此多迍邅。君不见海东风起浪拍天，海中十载无渔船；",
      "又不见淮南格斗血满川，淮北万里无人烟。通都大吧尽变迁，新鬼旧鬼皆衔冤。",
      "今上圣明宰相贤，政如日月开尧天。大布德泽清八埏，百辟忠义何以言？",
      "捐生弃死非徒然，我在畎亩心拳拳。无能与尔扶颠连，老眼迸泪如飞泉。"
    ]
  },
  {
    "id": "c16655df22ccd4dcd98c0bcfacbd8240",
    "title": "花驴儿",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "花驴儿，渡江踏遍江南土。正值江南无马时，驴儿得志雄威武，况是能解花门语。",
      "江南淫雨二百日，洪涛巨浪掀天舞。麻麦烂死秧苗无，百姓吞声苦饥苦，驴儿啖粟恬故故。",
      "江南子弟不晓事，掷金驰逐争先睹。夸渠省得人语言，纵使能言亦何补？",
      "花驴儿，乃奇遇。昨朝方上评事厅，今日又登丞相府，哮吼纵横谁敢侮？",
      "老夫平生不信怪，见此怪事欲呕吐。归来十日不食饭，扼腕攒眉泪如雨。"
    ]
  },
  {
    "id": "c16655df22ccd4dc791c88193fcafe6a",
    "title": "过山家",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "松风吹凉日将宴，山家蒸梨作午饭。",
      "阿翁引孙牵犊归，破衣垂鹑不遮骭。",
      "勾镰插腰背负薪，白头半岸乌葛巾。",
      "喜渠胸次无经纶，白石烂煮空山春。",
      "见我忘机笑古怪，不学当时野樵拜。",
      "自言无处著隐居，仅得门前溪一派。",
      "好山两岸如芙蕖，溪水可濯亦可渔。",
      "白日力作夜读书，邻家鄙我迂而愚。",
      "破瓶无粟妻子闷，更采黄精作朝顿。",
      "近来草庐无卧龙，世上英雄君莫问。"
    ]
  },
  {
    "id": "c16655df22ccd4dc22716fa1f34d42b7",
    "title": "宣和殿画水仙鸲鹆图",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "玉宇琼楼天窅窅，春融紫禁烟花绕。龙光摇动五色云，忽觉青蒲生野草。",
      "河图埋没龙马藏，上林桑谷一夜长。丹穴岂是无凤凰？鸲鹆乃来天子堂。",
      "春秋笔削以为异，未必宣和知此意。长白山下风萧萧，吹暗沙尘塞天地。",
      "宫中仙子罗衣垂，露倾金盏愁欲悲。绿烟不开花梦冷，此时颜色非曩时。",
      "转首桑田变沧海，景物凄凉画图在。江南江北不相知，展卷令人空感慨。"
    ]
  },
  {
    "id": "c16655df22ccd4dcc27821865063c835",
    "title": "喜雨歌为宋太守赋",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "南州六月旱土赤，炎官火伞行虚空。田畴圻裂河海涸，万物如在红炉中。",
      "桔槔不用计已梏，农民踏踏愁岁凶。蓬莱太守民父母，下顾赤子心忡忡。",
      "罄竭精神扣天府，话语直与天神通。须臾唤起龙井龙，大澍三日苏罢癃。",
      "百姓唤作太守雨，东皋西陌皆冲融。禾苗徙觉充秀实，野草亦解回颜容。",
      "吾儒能效束皙赋，喜见屋底山云浓。邻家父老走相报，门前大水如奔洪。",
      "妖氛积秽俱洗尽，此是太守造化功。太守正与造化同，百姓拍手歌年丰。",
      "歌年丰，太守德泽垂无穷。"
    ]
  },
  {
    "id": "c16655df22ccd4dcd1655498d0e08014",
    "title": "送林叔大架阁上京",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "林君家世重诗礼，冠盖东南官济济。",
      "三年参幕小蓬莱，烂漫文章照山筮。",
      "自公退食趣有馀，好古博雅耽文儒。",
      "牙签玉轴照窗几，名花翠竹罗庭除。",
      "开帘放春影物俱，湖山四面如画图。",
      "掀髯长啸尘事少，神仙官府真吾居。",
      "转首京华天尺五，暂离堂前彩衣舞。",
      "青骢马啸杨柳风，黄河水落桃花雨。",
      "天上故人相笑迎，碧蒲萄酒满盏倾。",
      "忘形尔汝恣欢谑，连床可话灯窗情。",
      "省台求贤张治具，知君快展青云步。",
      "有怀若问草堂翁，门外梅花三百树。"
    ]
  },
  {
    "id": "c16655df22ccd4dc9953c65bbcda01ef",
    "title": "题墨梅送宋太守之山东运使",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "大唐丞相宋广平，文章事业昭汗青。",
      "心肠耿耿磨铁石，赋梅赋得梅花情。",
      "嗟哉梅花太清苦，不与杏桃同媚妩。",
      "空山岁晚人迹稀，纵有清香为谁吐？",
      "蓬莱太守丞相孙，爱梅亦与梅与邻。",
      "冰雪满怀不染尘，坐令阴谷回阳春。",
      "罗浮山远云水隔，玛瑙玻璃霜月白。",
      "南枝潇洒北枝清，野草闲花惊德色。",
      "蓬莱太守诗梦回，霜华点点飞瑶台。",
      "玉堂早报消息好，天子又唤调盐梅。"
    ]
  },
  {
    "id": "c16655df22ccd4dc5fa03de5286a24a8",
    "title": "有感",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "春风花开洛阳县，此处与子初相见。乱离相去五十秋，我鬓星星子皱面。",
      "莫言今日重凄凉，且说当年与华宴。细腰皓齿供奉欢，金鼎玉盘羞美馔。",
      "尊前贵客觅大书，左右从官催进绢。一时豪放无检束，人立下风争健羡。",
      "而今此兴竟萧条，但长见江净如练。寒烟蓑草蓬莱宫，冷月凄风广寒殿。",
      "唤鹰羌郎声似雷，骑马小儿眼如电。总造无知痴呆子，也逞虚威拈弓箭。",
      "老儒有识何以为？空指云山论文献。君不闻一从赵高作丞相，吾道凋零如袜线。"
    ]
  },
  {
    "id": "c16655df22ccd4dc8b3445262b22ec30",
    "title": "题陈象贤竹素图",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "君家竹素园，异彼筼筜谷。插架牙签三万轴，卷藏东观吞天禄。",
      "清风明月时往来，红尘不堕香芸堆。蝌蚪鸟迹一玉开，怀幽抱密真奇哉。",
      "炙汗不流珠光重，信知龙种皆书种。黄钟声切凤皇啸，玉杯光焰麒麟动。",
      "十年不下君子堂，灯火夜静声琅琅。岁寒节操固自常，厌看花柳争春忙。",
      "金谷平泉暗烟雨，兔麦狐葵无定主。何如竹素园简编？且容与玉振金声千万古。"
    ]
  },
  {
    "id": "c16655df22ccd4dc39a0d1c4ec4165eb",
    "title": "寄太素高士",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "我昔扁舟上耶溪，寻君直过丹井西。长松月冷啼子规，春风满地芳草齐。",
      "楼殿玲珑金碧涌，钟声不出松云重。老猿掬涧山影乱，翠禽啄露岩花动。",
      "此时相见不作难，握手笑上松花坛。坛下十万青琅玕，空阴漠漠常风寒。",
      "我对青山论今古，青山茫茫无一语。知其与我忘尔汝，石瓢酌我云根乳。",
      "泠然使我肝胆清，飘裾欲度浮云轻。千峰回影陷落日，万壑欲尽松风声。",
      "回首溪山忽成别，几见江梅飞白雪。洞庭湖上听夜雨，仲宣楼头望明月。",
      "茕茕对景伤古情，寸心欲吐书难凭。何当相晤一抵掌，与君细看真《兰亭》。"
    ]
  },
  {
    "id": "c16655df22ccd4dc1933e550aac16130",
    "title": "寄昱东明",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "浮清阁上山如簇，浮清阁下泉如玉。浮清主人瘦如竹，襟怀卓荦无点俗。",
      "相逢一笑不话禅，自道住山三十年。石杯酌茗搜我枯，石床扫苔留我眠。",
      "云深不听鸡戒晓，山风落涧松花老。归来耕田忘岁时，池塘几度生青草。",
      "君闲一尺素，我老双鲤鱼。共此片月光，各在天一隅。",
      "昨夜扁舟欲飞去，雪云冻隔耶溪路。千岩万壑不可寻，梦魂空绕长松树。"
    ]
  },
  {
    "id": "c16655df22ccd4dc16f1f4989df82130",
    "title": "悲苦行",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "悲风吹茅堕空屋，老乌号鸣屋上木。谁家男子从远征，父母妻孥相送哭。",
      "哭声呜咽已别离，道旁复对行人悲。去者一心事，归者百感随。",
      "前年鬻大女，去年卖小儿。皆因官税迫，非以饥所为。",
      "布衣磨尽草衣拆，一冬幸喜无霜雪。今年老小不成群，赋税未知何所出。",
      "昨夜忽惊雷破山，北来暴雨如飞湍。此时江南正六月，酸风入骨生苦寒。",
      "东村西村无火色，凝云著地如墨黑。聩翁瞽妪相唤忙，屋漏床床眠不得。",
      "开门不敢大声语，门外磨牙多猛虎。自来住此十世馀，古老未尝罹此苦。",
      "我感此情重叹吁，不觉泪下沾裳裾。安得壮士挽天河，一洗烦郁清九区，坐令尔辈皆安居。"
    ]
  },
  {
    "id": "c16655df22ccd4dcea0edafa29d70f1e",
    "title": "劲草行",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "中原地古多劲草，节如箭竹花如稻。白露洒叶珠离离，十月霜风吹不倒。",
      "萋萋不到王孙门，青青不盖谗佞坟。游根直下土百尺，枯荣暗抱忠臣魂。",
      "我问忠臣为何死？元是汉家不降士。白骨沉埋战血深，翠光潋滟腥风起。",
      "山南雨晴蝴蝶飞，山北雨冷麒麟悲。寸心摇摇为谁道，道旁可许愁人知。",
      "昨夜东风鸣羯鼓，髑髅起作摇头舞。寸田尺宅且勿论，金马铜驼泪如雨。"
    ]
  },
  {
    "id": "c16655df22ccd4dcefacbf8dd837791a",
    "title": "赠蒋清隐",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "门外好山千万重，翠涛百顷罗云松。细水幽回杂花远，三径修竹来秋风。",
      "灵籁泠泠动清操，世外红尘飞不到。白月流光抱石台，高人潇爽长吟啸。",
      "起居闲闲趣有馀，看山看水还看书。木瓢满酌示真率，不知轩冕为何如？",
      "太华终南青未了，北山移文为谁道？君不见孤竹夷齐久寂寥，首阳薇蕨今荒草。"
    ]
  },
  {
    "id": "c16655df22ccd4dc29c04374cbfc9230",
    "title": "送元本忠北上",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "天台有奇观，方广石梁悬断岸。青天倒泻瀑布寒，五百大士皆顽汉。",
      "道人一出初无心，手翻贝叶开珠林。十载湖山玩清淡，白云流水松风琴。",
      "金策飞来镜湖月，大禹山前看禹穴。玉麈横挥檐葡香，石台花雨如飞雪。",
      "千山奇怪总笔底，妙语写出山骨髓。岩泉一勺不足留，梦魂飞渡鱼龙海。",
      "皇州三月花柳辉，江南此时茶笋肥。君行已随心所向，不嫌杜宇啼春归。",
      "玉堂故人知我有，问信向君应合手。为言百事不能为，旧时黑须今白首。"
    ]
  },
  {
    "id": "c16655df22ccd4dc5fa03de5f80e1437",
    "title": "有感",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "江南古客无寸田，半尺破研输租钱。好山好水难夤缘，荃房日薄蒙荒烟。",
      "囊中科斗二百年，大经大法垂幽玄。他人不知我自怜，落花春暮啼杜鹃。",
      "杜鹃啼苦山竹裂，锦官宫殿烟霏灭。人间百鸟无处栖，青蝇贝锦成行列。",
      "北望茫茫莎草黄，葱河五月天雨霜。岐阳不见真凤凰，山鸡野鹜争文章。",
      "江南估客苦无计，却向水中搴薜荔。沙鸥梦老蘋雨残，湿云不动天如醉。",
      "回观蓬莱十二楼，我曾读书楼上头。楼前平碧千顷秋，白露暗洗芙蓉愁。",
      "岁寒归来有谁在？青松是兄梅是弟。山中巢许不可寻，却对老嵇餐石髓。"
    ]
  },
  {
    "id": "c16655df22ccd4dc4010cdab2640a131",
    "title": "虾蟆山",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "春风吹船著牛轭，扶藜直上山之脊。",
      "山上老石怪且顽，皮肤皴皵苔花碧。",
      "我来不知石有名，拊摩怪状心亦惊。",
      "野人指点为我说，此物乃是虾蟆精。",
      "古昔曾偷太仓粟，三百馀年耗中国。",
      "天官烛其阴有毒，敕丁破口劙其足。",
      "至今突兀留山丘，雨淋日炙无人收。",
      "树根穿尻蛇入肚，老鸦啄背狐粪头。",
      "牧童时时放野火，耕夫怒击樵夫剁。",
      "自从残堕不能行，见者唾之闻者骂。",
      "虾蟆虾蟆非令仆，无功那窃天之禄。",
      "如今虾蟆处处有，天官何不夷其族。",
      "致令骄气吹臊腥，干霄上食天眼睛。",
      "百虫啖尽心未已，假作鼓吹怡人情。",
      "三月江南春水涨，纡青拖紫争跳浪。",
      "渔父持竿不敢言，猎夫布弩空惆怅。",
      "黄童白叟相引悲，田中更有科斗儿。"
    ]
  },
  {
    "id": "c16655df22ccd4dc992e0df450f44d3a",
    "title": "金陵行送余局官",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "李白题诗旧游处，桃花杨柳春无数。六代衣冠委草莱，千官事业随烟雾。",
      "大江西下秦淮流，石头寂寞围荒丘。原田每每尽禾黍，青山不掩诸公羞。",
      "高楼如天酒如海，触景令人生感慨。红堕香愁燕子飞，风流王谢今安在。",
      "我欲去寻朱雀桥，澹烟落日风萧萧。交疏结绮杳无迹，但见野草生新苗。",
      "小儿纷纷竞豪纵，区区割据成何用。芙蓉水冷胭脂消，千古繁华同一梦。",
      "伤今吊古如之何？头上岁月空蹉跎。君行喜有丝五紽，宦情不似诗情多。",
      "江南故事可知否，白云霙霙变苍狗。休论平生锦机手，浩歌且醉金陵酒。"
    ]
  },
  {
    "id": "c16655df22ccd4dcc71b8ca4a5f2f60f",
    "title": "天台行",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "东南海阔秋无烟，天台山与天相连。丹霞紫雾互吞吐，重冈复岭青盘旋。",
      "怪石长松磊磊兮落落，神芝灵草绵绵兮芊芊。金堂玉室异人世，桃花流水春娟娟。",
      "送君此去意何古，幅巾飐飐衣翩翩。檄书初开五云色，不嫌坐上寒无毡。",
      "我拟寻真拾瑶草，在家作想三十年。乘风几欲鼓舞去，水流花谢难夤缘。",
      "山空无尘明月冷，时复梦里闻清猿。君今登登玉霄近，为我问讯丹丘仙。",
      "丹丘仙人如有在，我欲往受《长生篇》，烂煮白石松影片眠。"
    ]
  },
  {
    "id": "c16655df22ccd4dcb32cde47d4b5ac09",
    "title": "索笋长句寄傅隐君",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "春风吹起石底云，丰隆唤出苍龙孙。古苔初破土膏滑，露华净洗龟筒痕。",
      "先生爱笋如爱玉，冷笑人间饫膏肉。我生无家怀此君，十年未解求一束。",
      "先生卜筑江之干，轩窗萧洒鸣风湍。玉麈不挥秋飒飒，翠佩欲动声珊珊。",
      "高歌不觉凛毛发，坐令异境生清寒。便欲契青奴，谢彼苜蓿盘。",
      "先生若肯慰我之大嚼，我亦为之披腹呈琅轩。"
    ]
  },
  {
    "id": "c16655df22ccd4dcbfd534e2d4b259e9",
    "title": "望雨",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "狂风吹春无寸雨，天地漫漫尽黄土。病日韬光赤如血，千花万花愁不语。",
      "耕牛渴死野草枯，农夫悲啼泪如珠。蚕胎在纸秧在谷，未知何以供官输。",
      "道旁流民尽游鬼，十日不食一粒米。唇焦口燥声啾啾，抱瓮沿门求剩水。",
      "孰云绮席罗奇珍，龙涎入鼎烟如云。笙歌满耳珠翠拥，醉饱那识人间贫。",
      "江北豺虎毒，又见江南狼虎簇。饥狐日食饿死尸，老乌夜叫逃亡屋。",
      "峨冠腐儒空读书，骑马小儿真苟图。安得银河倾，泽我枯槁苏，坐令四海常晏如。"
    ]
  },
  {
    "id": "c16655df22ccd4dc796417e2c044ef54",
    "title": "感竹吟",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "云溪老竹持苦节，玉质萧森出岩穴。苍苍古色谁为摩，凛凛清风自然别。",
      "劲直不肯降雪霜，潇洒不肯栖凤凰。愿杀长身载经籍，要为吾道垂休光。",
      "谁信嚣风满漓俗，红紫纷纷乱人目？遂令此君受羁束，荆棘凌夷刀锯辱。",
      "青虫网叶蠹食筠，野老更欲锄其根。闭塞阳和绝土脉，绝之不许生儿孙。",
      "东里先生有遗族，午夜闻之皆痛哭。拟以余音问伯夷，首阳烟雨莓苔绿。",
      "呜呼老竹老愈奇，岁寒心事无人知。孤梅在溪松在壑，焉能与余论襟期？",
      "飘声夜落山阴道，欣赏多情愁欲倒。固知遇合各有时，何必区区挂怀抱？",
      "君不见穷陬荒草非所种，开花犹解供王贡，那有此材无此用！"
    ]
  },
  {
    "id": "c16655df22ccd4dc57cad25dfb49d75e",
    "title": "结交行送武之文",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "江南野人毛发古，骑牛读书无一侣。白眼遥看泰华云，赤脚冷濯沧浪雨。",
      "长安小儿不足数，论文忽有东平武。武君胸中气峥嵘，呼吸云梦吞沧溟。",
      "笔底春秋决王伯，坐探今古无馀情。青青扬舟渡淮海，江山秀色遥相待。",
      "雄文卷尽九江碧，新诗写出庐山翠。西南五老青未了，倏忽骑云过蓬岛。",
      "脱略不作公子行，随我骑行踏芳草。人怪我颜何丑老，自觉无人可同调。",
      "梅花明月柳花云，独对青山发长啸。武君过我笑我痴，话言时复投其机。",
      "柴床卧听夜雨落，草窗坐看秋萤飞。凄凉饮尽客中味，君知我知谁复知。",
      "今年丙子旱太苦，江南万里皆焦土。老羸饿死壮者逃，硕鼠欺人暴如虎。",
      "武君平生多抱负，对此如何可轻举？武君武君善调护，慎勿轻身学巢许。",
      "秋风昨日吹大荒，草木黄落雁南翔。浩然归兴不可降，严君五马一马黄。",
      "大兄亦受七品郎，况是迁官归故乡。可知闾里生辉光，我穷衣袖露两肘。",
      "回视囊蓖无一有，送君不劝阳关酒。长歌但折江上柳，丈夫有志当自持。",
      "不须重此生别离，泪不为此生别滋。天南天北同襟期，明年平原芳草绿。",
      "试弓好射衔花鹿，有怀若问山阴竹，中天亦有南飞鹄。"
    ]
  },
  {
    "id": "c16655df22ccd4dccdfb413e441a115c",
    "title": "谢友惠温生笔",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "春云浮空山渺渺，细雨飞花堕江草。感时欲作寄远书，凝思几叹中书老。",
      "东家小胥借已无，西家但有长柄锄。薛涛侧理摊满案，无奈点作玄云图。",
      "昨夜灯花悬紫粟，知有春风到茅屋。清晨开户得故人，惠我温生双落墨。",
      "赤锋圆健光彩浮，金花古笺封两头。脱颖忽作霹雳响，龙跳虎跃山灵愁。",
      "更看担夫争道好，涂鸦小儿惊绝倒。陶泓从此策奇勋，扼腕凝神听挥扫。",
      "黑花飒飒鸣琳琅，野人辟易安敢藏？为君贡之白玉堂，黼黻华衮开天章。",
      "大书大义扶王纲。"
    ]
  },
  {
    "id": "c16655df22ccd4dc83cd82da591e346b",
    "title": "谢曹隐君惠扇歌",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "去年僦屋在山脚，草居两间如蛎壳。六月七月无雨落，田野焦枯江海涸。",
      "人间酷烈无处逃，吾农忍气婴炰熬。编蒲缉羽不成扇，寻松访石空劳忉。",
      "至今悒郁未能雪，想到那时肠内热。先生何以知此情？赠我齐约比明月。",
      "番罗夹背紫竹把，中有水墨新图画。崩滩乱石奔惊湍，依约远山左右攒。",
      "轮囷老柏饱雪霜，更有石丈依修篁。岁寒节操不可降，未举已觉生清凉。",
      "山阴野人何磊落？笑引南薰归掌握。寒声飒飒动岩壑，不羡右军题六角。",
      "转手黄埃净如扫，便将献君明大道。置诸怀袖扬仁风，快与苍生除热恼。"
    ]
  },
  {
    "id": "c16655df22ccd4dc7007b55961b73479",
    "title": "赠杨仲开画图引",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "杨君绰有隐者风，须长骨瘦两耳聋。作诗作画不作意，造化不与常人同。",
      "前年眼健腕有力，捉得老龙归雪壁。墨雨淋漓天地黑，茅山十日飞霹雳。",
      "去年神固气宇壮，长驱猛虎来堂上。威雄哮吼万夫栗，满屋生风洗蛮障。",
      "今年忽尔写雁鱼，气韵又与曩日殊。平湖大泽无界限，黄芦白水秋烟孤。",
      "鱼游不失伦，雁来不失序。飞鸣泳跃千万状，立意俱由是为主。",
      "啬夫一见大义明，无声诗是无文经。今人几许浪得名，岂研古人之画情？",
      "杨君杨君一笑起，无奈贱目而贵耳。宋人固以燕石奇，夫差酷爱西施美。",
      "燕支牡丹荔子图，豪家割舍千金沽。云林雪巘尽埋没，王吴荆李为何如？",
      "安得我有绢万丈？联成一片青天障。请君画作风调雨顺图，共乐太平歌击壤。"
    ]
  },
  {
    "id": "c16655df22ccd4dcf2588b1ec89e07bf",
    "title": "贾浪仙骑驴图",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "雪花打帽风搅须，宽衣破靴骑蹇驴。",
      "先生自是山泽臞，瘦名之传岂为虚？",
      "穷吟苦思不觉老，知音幸遇韩京兆。",
      "至今长安诸小儿，拍手犹能为君道。",
      "清声千古在世间，好诗句句夸浪仙。",
      "我恨后生五百年，不得抵掌谈微玄。",
      "形骸孤陋向岩壑，竹冠草衣空卓荦。",
      "披图挹之嗟寂寞，断桥流水梅花落。"
    ]
  },
  {
    "id": "c16655df22ccd4dcb5d305deec48386e",
    "title": "柯博士画竹",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "湖州老丈久已矣，近来墨竹夸二李。纷纷后学争夺真，画竹岂能知竹意。",
      "奎章学士丹丘生，力能与丈相抗衡。长缣大楮纵挥扫，高堂六月惊秋声。",
      "人传学士手有竹，我知学士琅玕腹。去年长歌下溪谷，见我忘形笑淇澳。",
      "我为爱竹足不闲，十年走遍江南山。今日披图见新画，乃知爱竹亦如我。",
      "何当置我于其下，竹冠草衣相对坐，坐啸清风过长夏。"
    ]
  },
  {
    "id": "c16655df22ccd4dc9d6caf17c39b535f",
    "title": "秋夜雨",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "秋夜雨，秋夜雨。马悲草死桑干路，雁啼木落潇湘浦。",
      "声声唤起故乡情，历历似与幽人语。初来未信鬼啾唧，坐久忽觉神凄楚。",
      "一时感慨壮心轻，百斛蒲萄为谁举？山林岂无豪放士，江湖亦有饥寒旅。",
      "凝愁拥鼻不成眠，檠孤燄短寒花吐。秋夜雨，秋夜雨。",
      "今来古往愁无数，谪仙倦作夜郎行。杜陵苦为茅屋赋，只今村落屋已无。",
      "岂但屋漏无乾处，凋馀老稚匍匐走。哭声不出泪如注，谁人知有此情苦？",
      "秋夜雨，秋夜雨。赤县神州皆斥卤，长蛇封豕恣纵横。",
      "麟凤龟龙失其所，耕夫钓叟意何如？梦入江南毛发竖，余生听惯本无事，今乃云何惨情绪。",
      "排门四望云墨黑，纵有空言亦何补。秋夜雨，秋夜雨，何时住？",
      "我愿扫开万里云，日月光明天尺五。"
    ]
  },
  {
    "id": "c16655df22ccd4dc0e3b62f6e22e3c32",
    "title": "送章德远教官自湘湖归慈湖",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "我生不想图凌烟，草衣曲肱牛背眠。",
      "早看红日出海底，夜看素月悬中天。",
      "阴阳推荡几昏晓，长啸狂歌不知老。",
      "清泉白石自愉怡，那信人间宦途好。",
      "逍遥偶尔穷外观，之子已在青云端。",
      "广文坐上新弹冠，萧爽不作儒生酸。",
      "三年考绩易官烛，回首西风正黄菊。",
      "白云喜动故山秋，慈湖遥映湘湖绿。",
      "君归莫虑铁研穿，且力古道希圣贤。",
      "我归不用君致言，门前自有梅花田。"
    ]
  },
  {
    "id": "c16655df22ccd4dc60211eb40be0884f",
    "title": "送欧阳彦珍归杭",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "金陵山势如蟠龙，金陵美酒玻璃红。",
      "对山酌酒却歌舞，坐笑前辈何英雄。",
      "六朝遗迹漫烟雾，凤凰台上秋无数。",
      "斜阳巷陌燕子飞，秦淮西下长江去。",
      "人生此会不偶然，眼前兴废何须言？",
      "丈夫事业要磊落，比较琐屑非高贤。",
      "我知欧阳乃奇士，乔木故家良有以。",
      "文章五彩珊瑚钩，肺腑肝肠尽经史。",
      "盛时仕宦三十年，东吴西楚情翩翩。",
      "解衣推食待豪杰，气义浑厚无雕镌。",
      "明朝乘兴过南省，鹤背秋声破秋溟。",
      "紫薇花对明月高，呼吸湖光数千顷。",
      "书生潇洒未有家，拟欲结屋青山阿。",
      "故人若有岁寒约，为我载酒寻梅花。"
    ]
  },
  {
    "id": "c16655df22ccd4dc8745e62f475d6c07",
    "title": "赵千里夜潮图",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "去年夜度西陵关，待渡兀立江上滩。",
      "滩头潮来倒雪屋，海面月出行金盘。",
      "冰花著人如撒霰，过耳斜风快如箭。",
      "叫霜鸿雁零乱飞，正似今年画中见。",
      "寒烟漠漠天冥冥，展玩陡觉心神清。",
      "便欲吹箫骑大鲸，去看海上三山青。"
    ]
  },
  {
    "id": "c16655df22ccd4dcd9c362df80222b03",
    "title": "明上人画兰图",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "吴兴二赵俱已矣。雪窗因以专其美。不须百亩树芳菲，霜毫扫动光风起。",
      "大花哆唇如笑人，小花敛媚如羞春。翠影飘飘舞轻浪，正色不染湘江尘。",
      "湘江雨冷暮烟寂，欲问三闾杳无迹。忾慷不忍读《离骚》，目极飞云楚天碧。"
    ]
  },
  {
    "id": "c16655df22ccd4dcb6c0f83d0afe658f",
    "title": "古时叹",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "箕子奴而比干死，屈原以葬湘江水。痛哭书生不见归，朱董何人呼得起？",
      "深衣大老为腐儒，纨裤小儿称丈夫。学士时为八风舞，将军日醉千金壶。",
      "人间赤子苦钳釱，抱麟反袂空流涕。呜呼噫嘻，不有祝鮀之佞，宋朝之美，难乎免于今世矣。"
    ]
  },
  {
    "id": "c16655df22ccd4dc650a3e0bc9e41f0b",
    "title": "送汪用衡北上",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "去年送客西湖路，芳草落花春已暮。今年送客浦阳江，六月秋风吹柳树。",
      "年年送客为赋诗，赋诗每以功名期。玉堂金马等闲去，朱衣紫绶笑取之。",
      "归来高卧良自鄙，此语云云成戏耳。相如不是轻薄儿，马周终非穷途士。",
      "古人穷达各有守，今人枵然何所有？百宝妆腰逞豪俊，千金买马夸疾走。",
      "春风笑看陌上花，夜月醉眠蛾眉家。平生事业止于此，旁人为尔何咨嗟？",
      "汪君汪君拔其萃，读书论道真我辈。江山万里在胸中，洗却人间约绮态。",
      "此行必夺锦袍归，腕头更佩金垒垒。若问今朝作诗者，竹冠草衣盘礴裸。",
      "商歌饭牛松下坐。"
    ]
  },
  {
    "id": "c16655df22ccd4dc3917e83395cf7ff2",
    "title": "老柏图为张心田赋",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "高堂素壁无纤埃，上有老柏参天来。铜柯旁奋龙爪出，密叶暗拥玄云堆。",
      "江干水落见白石，小竹无声弄秋碧。君不见剑峰低空绝行迹，诸葛祠前二千尺，霜皮溜雨苔花蚀，至今父老犹能识。"
    ]
  },
  {
    "id": "c16655df22ccd4dcb61d0018f06e1a91",
    "title": "雪麓渔舟图",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "大山小山无寸青，长江万里如月明。楚天不尽鸟飞绝，老树欲动风无声。",
      "何人方舟顺流下，草衣箬笠俱潇洒。篷底有儿能读书，不是寻常钓鱼者。",
      "玄真子，陶朱翁，避世逃名俱已矣，后来空自谈高风。",
      "我视功名等尘垢，何似忘言付杯酒。武陵岂必皆神仙，桃花流水人间有。"
    ]
  },
  {
    "id": "c16655df22ccd4dcbeeedb6cca3c4196",
    "title": "对月",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "己卯八月十五夜，天地万里无云烟。",
      "明月忽自海底出，皎如玉鉴当空悬。",
      "清辉潋滟破幽溟，山河倒浸无馀景。",
      "丹桂香消白兔愁，玉宇琼楼不禁冷。",
      "南箕北斗潜光华，江汉无声流素波。",
      "老夫于此兴不浅，有月无酒将奈何？",
      "天上谁观羽衣舞，人间那得清虚府？",
      "世情乖异每变更，月色何尝有今古？",
      "秋风飘飘度箜篌，东家西家登大楼。",
      "相期玩赏醉终夕，岂知别有穷途愁？",
      "回首天涯故人少，白露凄凄下庭草。",
      "欲持此意问嫦娥，孤雁一声关塞晓。"
    ]
  },
  {
    "id": "c16655df22ccd4dca86656abe15c1420",
    "title": "芙蓉山雉图",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "锦屏重重锦官宫，锦官宫苑多芙蓉。",
      "芙蓉花开仙子容，满城歌馆延秋风。",
      "秋风吹凉渡江浒，江上月明人笑语。",
      "举头无限是青山，富贵繁华定何许？",
      "风云变灭事已非，西宫南苑殊曩时。",
      "荒台野草气惨惨，翠筠冷雨秋离离。",
      "日暮萧声动霄汉，山鸡起舞云零乱。",
      "孤怀回首不胜情，对酒令人发长叹。"
    ]
  },
  {
    "id": "c16655df22ccd4dcebb2749011f17d92",
    "title": "题温日观蒲萄",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "日观大士道眼空，佯狂自唤温相公。浩然之气塞天地，书法悟入蒲萄宫。",
      "有时泼墨动江浦，叱喝怒骂生风雨。草圣绝倒张伯英，春蚓秋蛇何足数？",
      "龙须倒卷鬼眼枯，枯藤脱落无根株。多年明有唤不下，烂叶搭架秋模糊。",
      "流沙渡头听鼍鼓，沧海桑田事非古。大士于此不露机，示人落落离言语。",
      "只今相去数十年，看书看画心茫然。安得美酒三百船？与君大醉西湖天。"
    ]
  },
  {
    "id": "c16655df22ccd4dc37115818b2572915",
    "title": "息斋双竹图",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "李侯画竹真是竹，气韵不下湖州牧。",
      "墨波翻倒徂徕山，笔锋移出筼筜谷。",
      "千竿万竿清影远，百丈十丈意自足。",
      "就中分取一两枝，别是山阴潇洒族。",
      "疏梢飒飒凤尾颤，修干隐隐虬龙伏。",
      "凭轩忽若秋风来，坐使旁人脱尘俗。",
      "我生爱竹太僻酷，十载狂歌问淇澳。",
      "归来不得翠琅玕，听雨冷眠溪上绿。",
      "而今已断那时想，见景何曾动心目。",
      "便欲为君真致之，相对空窗慰幽独。"
    ]
  },
  {
    "id": "c16655df22ccd4dc0c93793ca34fd215",
    "title": "题金禹瑞画松图",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "毕宏韦偃远莫追，画松得名今是谁？",
      "黄岩太守夸绝倒，休宁县令争新奇。",
      "苍髯铁甲风雷动，浮云散尽青天空。",
      "只因曾看读碑图，至今多作营丘梦。",
      "钱塘有道金隐君，风流不让今古人。",
      "文章学古画师古，落笔政似营丘亲。",
      "前年为我画松树，自然自有天真趣。",
      "无人解识栋梁材，冷烟残雨空山暮。",
      "于今颓然老矣夫，隔江不寄平安书。",
      "不得与之倾酒壶，令人看画长嗟吁。"
    ]
  },
  {
    "id": "c16655df22ccd4dcd248a1679676627b",
    "title": "张御史西山雪堂",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "张君住近西山麓，窗几虚明远尘俗。悬崖绝壁堆琼瑶，叠嶂重峦隐青绿。",
      "乾坤荡荡无痕瑕，世上儿子何繁华。清高或作袁老梦，标致不取陶家茶。",
      "千高望远忘世虑，写字读书皆有趣。岁寒若与我为邻，与尔种梅千百树，坐令此处春无数。"
    ]
  },
  {
    "id": "c16655df22ccd4dc64c02bbb35f80e20",
    "title": "司马氏藏唐子华山水扇画",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "近来山水画郭熙，江南独数休宁令。笔法精奇意态古，咫尺万里开天镜。",
      "岩头老树如老龙，隔湖喜见山重重。小桥依约野色远，茅庐隐映林影空。",
      "门前垒块石头路，荒苔野草青无数。往来不见车马尘，正似山翁旧居处。",
      "程伯休父司马孙，风流文彩垂青门。平生爱书入骨髓，尺素寸楮无不存。",
      "我生所好亦殊绝，一见此图狂欲跌。安得为招唐令来？添我梅花千树雪。"
    ]
  },
  {
    "id": "c16655df22ccd4dc555a394da6f07054",
    "title": "题夏迪双松图",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "我昔曾上五老峰，白云尽处看青松。",
      "中有两树如飞龙，正与夏迪画者同。",
      "夏迪画松得松趣，个个乃是廊庙具。",
      "贞固不特凌雪霜，偃蹇犹能吐烟雾。",
      "苍髯猎猎如有声，铁甲半掩苔花青。",
      "六月七月炎火生，对此似觉形神清。",
      "丈人兀坐诚有道，岂比商山采芝皓。",
      "有琴有琴不须弹，而今世上知音少。"
    ]
  },
  {
    "id": "c16655df22ccd4dc65863d9d4a8919f0",
    "title": "题魏仲远筠深轩",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "君家住处多幽趣，绕屋琅玕净无数。",
      "萧萧清韵动天风，冉冉晴阴生绿雾。",
      "湖山远映苍翠稠，五月六月凉如秋。",
      "且开三径待佳客，抵用千亩论封侯。",
      "况尔此君高节古，纵有雪霜那可侮。",
      "平生正直少人知，野草闲花徒媚妩。",
      "知君古意同古贤，脱略傲笑情翩翩。",
      "我生爱竹比君癖，栉风集雨三十年。",
      "报老归来旧溪曲，竹色荒凉芳草绿。",
      "岁寒无以慰孤怀，只有梅花在空谷。",
      "闻君有竹心遑遑，便欲径造君子堂。",
      "安能为我罗酒浆，月明吹箫呼凤凰。"
    ]
  },
  {
    "id": "c16655df22ccd4dcfe28e7b0e8c7ca8c",
    "title": "对景吟",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "湿云不飞山雪满，越王城头鼓声短。晓来溪上看梅花，虎迹新移大如碗。",
      "老乌缩项如冻鹥，呼群强作婴儿啼。红桃翠柳眼欲迷，旧时纨裤今涂泥。",
      "淮南千里无烟火。淮东近日多军马。寸薪粒粟不论钱，行客相看泪盈把。",
      "如何五陵年少郎，卖田去买青楼娼。吴歌楚舞不知夜，归来也学山翁狂。",
      "明朝酒醒入官府，方知不是城南杜。落花风急雨潇潇，索莫无言面如土。"
    ]
  },
  {
    "id": "c16655df22ccd4dcd726eacc204ab1c7",
    "title": "卫生画山水",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "国朝画手不可数，神妙独数高尚书。尚书意匠悟三昧，笔力固与常人殊。",
      "林树无根云懵懵，昆仑泰华云中涌。山城野店不逢人，碧波翠嶂淋漓动。",
      "于今绝响三十年，尚书笔法谁能传？片藤尺青不易得，使我感慨心茫然。",
      "吴兴老赵蓟丘李，两地清风俱委靡。古人丹青亦消毁，后学纷纷无乃是。",
      "卫生卓荦志有馀，妙龄声誉驰江湖。泛观今昔意未足，直与造化论锱铢。",
      "呜呼，安得有绢请君画竹冠，置我长松下，坐看青山白云过。"
    ]
  },
  {
    "id": "c16655df22ccd4dc86de857c58f61b86",
    "title": "五马图",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "太仆济济唐衣冠，五马不著黄金鞍。",
      "饮流系树各有适，未许便作驽骀看。",
      "鬣■萧萧绿云茸，喷沫长鸣山岳动。",
      "世无伯乐肉眼痴，那识渥洼千里种。",
      "官家去年搜骏良，有马尽拘归监坊。",
      "遂令天下气凋丧，驴骡馲𩢷争腾骧。",
      "只今康衢无马迹，得见画图差可识。",
      "画图画图奈尔何，抚几为之三叹息。"
    ]
  },
  {
    "id": "c16655df22ccd4dc1a5cc351dbecda1b",
    "title": "吹箫出峡图",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "巅崖峭绝撑碧空，倒挂老松如老龙。",
      "奔流落峡喷白雪，石角险过百丈洪。",
      "我昔放舟从此出，牵柁失势气欲折。",
      "春风回首三十年，至今认得山头月。",
      "草堂清晨看图画，画里之人闲似我。",
      "波涛汹涌都不知，横箫自向船中坐。",
      "酒壶茶具船上头，江山满眼随处游。",
      "安得更唤元丹丘，相携共上黄鹤楼。"
    ]
  },
  {
    "id": "c16655df22ccd4dcaeb2ad4f59ee1581",
    "title": "关河雪霁图为金陵王与道题",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "飞沙幂人风堕帻，老夫倦作关河客。",
      "归来松下结草庐，卧听寒流雪山白。",
      "悠悠如此四十年，世情脱略忘间关。",
      "今晨见画忽自省，平地咫尺行山川。",
      "鸟道连云出天险，玉树琼林光闪闪。",
      "阴崖绝壑望欲迷，冰花历落风悽惨。",
      "枯槎侧倒银河开，三巴春色随人来。",
      "渔翁舟子相笑语，不觉已过洪涛堆。",
      "溪回浦溆石齿齿，溪上人家成草市。",
      "长林大谷猿鸟稀，小步蹇驴如冻蚁。",
      "西望太白日色寒，青天削出蛾眉山。",
      "人生适意随所寓，底须历涉穷跻攀。",
      "明朝揽镜成白首，春色又归江上柳。",
      "何如高堂挂此图，浩歌且醉金陵酒。"
    ]
  },
  {
    "id": "c16655df22ccd4dc8e713a62a3e6815a",
    "title": "樊笼雀",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "野雀不向山林宿，如何却傍人家屋？山林怕遭罗网围，人家又恐人驱逐。",
      "饮啄频惊殊不足，辛苦营巢随养育。昨日雨狂风拔木，人家屋倒巢亦覆。",
      "雄悲雌泣无所施，堕地最苦黄口儿。黄口羽湿不会飞，啾啾草底啼渴饥。",
      "雄雌啄哺稍觉长，无故又被樊笼羁。雄雌劬劬绕笼飞，啄哺不异居巢时，但恨不得身相依。",
      "我感此情子细推，人之与物初无违。安得开笼而纵之？",
      "山林朝市俱无疑。"
    ]
  },
  {
    "id": "c16655df22ccd4dcb7871a1a13526398",
    "title": "庐山行送行",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "庐山根盘几百里，屏风九叠开画图。浮岚吐秀挹南斗，黛色眇眇来青湖。",
      "山西石门翠如刷，山东石镜大如月。三梁倒挂银河疏，六月飞花洒寒雪。",
      "春风锦绣花玲珑，彩云盘结摩霄宫。凉回紫极竹声远，红尘不到金芙蓉。",
      "我昔曾穿谢公屐，散策曾寻谢公迹。微风弄景松桧鸣，微雨弄晴瑶草碧。",
      "重峦叠嶂烟凄迷，剥苔扫碧寻古题。兴阑回首不知处，落花流水孤猿啼。",
      "君作庐山游，揽结庐山秀。拂拭双瞳人，细看莲花漏转首。",
      "白云如雪飞，庐山面目非当时。归来旧事不须问，石田水暖菖蒲肥。"
    ]
  },
  {
    "id": "c16655df22ccd4dc634272fe55db4c09",
    "title": "孤松叹",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "孤松倚云青亭亭，故老谓是苍龙精。古苔无花护铁甲，五月忽听秋风声。",
      "幽人恐尔斧斤辱，独傍孤根结茅屋。月明喜看清影摇，雪冻却愁梢尾秃。",
      "昨夜飞霜下南海，山林草木无光彩。起来摩挲屋上松，颜色如常心不改。",
      "幽人盘桓重慨慷，此物乃是真栋梁。呜呼既是真栋梁，天子何不用是扶明堂！"
    ]
  },
  {
    "id": "c16655df22ccd4dc9782725a40963d06",
    "title": "痛哭行",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "雨淋日炙四海穷，经纶可是真英雄。岐丰禾黍泣寒露，咸阳草木来悲风。",
      "京邦大官饫酒肉，村落饥民无粒粟。东鲁儒生徒步归，南州野老吞声哭。",
      "纷纷红紫已乱朱，古时妾妇今丈夫。有耳何曾听《韶》、《武》，有舌不喜论诗书。",
      "昨夜虚雷捶布鼓，中天月破无人补。休说城南有韦杜，白璧黄金天尺五。"
    ]
  },
  {
    "id": "c16655df22ccd4dc134315003ad7e09b",
    "title": "苦寒作",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "昨日风寒枯木折，今日五更霜似雪。河伯泉仙惊怪言，冻杀深潭三足鳖。",
      "南海一平行大舆，五尺之冰千古无。珊瑚树死日色薄，老翁破冻叉僵鱼。",
      "凤凰不出鸲鹆语，秃鹙飞啼血如雨。驼马交驰入不毛，兜鍪不惮饥寒苦。",
      "豺狼夹道狐兔骄，白草万里蛮烟焦。纷纷赤子在炮炙，三士何缘争二桃。",
      "君不见江南古客颇痴懒，养得一双青白眼。"
    ]
  },
  {
    "id": "c16655df22ccd4dc483bd4e4dfad55ef",
    "title": "送吴瑞卿归武昌",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "古越古为山水府，篁竹菁菁无啸聚。",
      "耕田凿井各有为，文物衣冠比邹鲁。",
      "玄风已散茫茫然，几回沧海成桑田。",
      "眼前飞走杂枭獍，草木憔悴愁无天。",
      "君来推谳洗烦毒，画帘不动风肃肃。",
      "荆花脱洒春攸扬，一奁清透湖天绿。",
      "赤子欣欣行大道，拍手争歌君政好。",
      "明月冷浸甘棠阴，光风碧长圜扉草。",
      "三载考绩鹰脱韝，解鞍出买江上舟。",
      "黄童白叟不可留，山风惨淡江风愁。",
      "十里长亭正花柳，绿波翻动蒲萄酒。",
      "玉笙吹切蓬莱云，西去青山如马走。",
      "知君住处好神仙，洞庭赤壁浮紫烟。",
      "武昌樊口最幽绝，东坡曾为留五年。",
      "君今归去荣画锦，水色山光缘席枕。",
      "我亦欲写岩壑图，挂君高堂对君饮。"
    ]
  },
  {
    "id": "c16655df22ccd4dcd6dca28fca286e35",
    "title": "送黄叔源之甘肃州尹",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "江风飘飘杨柳青，江烟漠漠花冥冥。春光潋滟动笙乐，泼酷弄影蒲萄倾。",
      "客路迢迢平不颇，应有儿童迎五马。文章太守今几人？风流未有如今者。",
      "中原地古风俗淳，君侯抚牧仁化新。黄堂无讼白日静，甘棠有阴芳草春。",
      "君侯考绩鬓未改，虎竹铜符转光彩。功成早向江南来，江南有人遥相待。"
    ]
  },
  {
    "id": "c16655df22ccd4dc63bc3849f55f5321",
    "title": "柯博士竹图",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "先生元是丹丘仙，迎风一笑春翩翩。",
      "琅玕满腹造化足，须臾笔底开渭川。",
      "我家只在山阴曲，修竹森森照溪绿。",
      "只今榛莽暗荒烟，梦想清风到茅屋。",
      "今朝看画心茫茫，坐久忽觉生清凉。",
      "夜深明月入高堂，吹箫唤来双凤凰。"
    ]
  },
  {
    "id": "c16655df22ccd4dc8db8719723ad9231",
    "title": "题画兰卷兼梅花",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "湘江云尽湘山青，秋兰花开秋露零。三闾已矣唤不起，蓩莸萧艾春娉婷。",
      "冷飙吹香散郊坰，山蜂野蝶何营营。幽人脱略境色外，竟坐不读《离骚》经。",
      "西湖昨夜霜月明，梅花见我殊有情。逋仙祠前尘土清，老鹤彳亍如人行。",
      "天边缥缈来凤笙，玉壶吴酒颠倒倾。酒阑兴酣拔剑舞，忽觉海日东方生。"
    ]
  },
  {
    "id": "c16655df22ccd4dc0da415df86b30504",
    "title": "喜雨歌赠姚炼师",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "今年大旱值丙子，赤土不止一万里。",
      "米珠薪桂水如汞，天下苍生半游鬼。",
      "南山北山云不生，白田如纸无人耕。",
      "吾生政坐沟壑叹，况有狼虎白日行。",
      "大官小官人父母，杀犬屠牛事何苟？",
      "南风日日吹太空，旱魃徒勤城南妇。",
      "炼师一出役万灵，绿章上扣天帝庭。",
      "乞得秋阴三日雨，洗濯山泽回余青。",
      "老农额手喜复叹，点点都是盘中饭。",
      "雨我公田及我私，免得残年坐涂炭。",
      "老农所见愚又愚，拜师更乞天雨珠。",
      "雨珠饮彼残暴腹，庶几活我东南隅。",
      "我方热恼岩壑底，眨眼忽听雷过耳。",
      "起来发歌登大楼，长江大河都是水。"
    ]
  },
  {
    "id": "c16655df22ccd4dcb7433ebfc0a3f283",
    "title": "白云歌为李紫筼作",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "我歌谪仙白云歌，清风飘飘吹女萝。",
      "女萝风飞白云出，秦山楚山争嵯峨。",
      "秦楚之山青欲舞，白云不向湖山住。",
      "忘机在我读书窗，要养贞姿归太素。",
      "满山红紫光陆离，白云施施自无为。",
      "奔腾汹涌作霖雨，白云悠悠若无侣。",
      "白云在天不可呼，白云在地不可孤。",
      "卷舒变灭了无意，粲粲不受纤尘污。",
      "我与白云皆幻住，白云与我应同趣。",
      "孤飞感我庭闱情，回首青山不知处。",
      "我欲高飞洞庭船，赊月买酒邀谪仙。",
      "为君唤雪梅花天，握手一笑三千年。"
    ]
  },
  {
    "id": "c16655df22ccd4dce35b59ec0fa4738a",
    "title": "剑歌行次韵",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "先辈匣中三尺水，斩蛟曾入吴潭里。",
      "提归未肯策奇勋，轩冕泥涂真戏耳。",
      "鸡林削铁不足比，昆吾百鍊安能齿。",
      "淬花不滢鸊鹈膏，掉箾却敲鸾凤髓。",
      "忆昔破敌如破竹，带霜飞渡桑干曲。",
      "于今锈涩浑铅刀，不遇何异荆山玉。",
      "惊雷夜作青龙哭，血痕冷剥苔花绿。",
      "野人一见骇心目，到手抚摩看不足。",
      "雪花皎皎明阑干，毛发凛凛肝胆寒。",
      "老军敝将长慨叹，愿欲置诸武库间。",
      "书生无用且挂壁，引杯时接殷勤欢。",
      "天眼太高俗眼顽，锐锷宜许儿曹看。",
      "先生有志不在此，出处每谈徐孺子。",
      "清高厌觅万户侯，笑引江山归画史。",
      "我来四十鬓已斑，学剑学书俱废弛。",
      "五更闻鸡狂欲起，何事英雄心未已。"
    ]
  },
  {
    "id": "c16655df22ccd4dce6980650eab638e1",
    "title": "船上歌",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "草衣老子双鬓皤，拍手夜唱沧浪歌。浮生不信巢穴好，卖屋买船船作家。",
      "明月满天天在水，别调新歌水中起。萧散可同甫里翁，逃名不比鸱夷子。",
      "大儿船头学读书，小儿船尾学钓鱼。病妻未脱乡井梦，梦中犹虑输官租。",
      "前年扬帆箕子国，矫首扶桑看日浴。蓬莱可望不可到，海浪翻空倒银屋。",
      "去年鼓枻游潇湘，湘南云尽山苍苍。灵均死处今尚在，使我吊问空凄怆。",
      "今年来往太湖曲，三万顷波供濯足。玉箫吹散鱼龙腥，七十二峰青入目。",
      "脱巾袒裸呼巨觥，旁人睥睨笑我狂。我狂忘势亦忘利，坐视宇宙卑诸郎。",
      "君不见江西年少习商贾，能道国朝蒙古语。黄金散尽博大官，骑马归来傲乡故，今日消磨等尘雾。",
      "又不见江南富翁多田园，堆积米谷如丘山。粉白黛绿列间屋，竞习奢侈俱凋残，今日子女悲饥寒。",
      "呜呼噫嘻，何如尚志富，曷足求贵曷足恃。秦时李斯丞相位，汉家韩信封侯贵。",
      "堂堂勋业亘乾坤，赤族须臾无噍类。何如老子船上闲，朝看白水暮青山。",
      "艰险机忘随处乐，顾盼老小皆团圆。且愿残年饱吃饭，眼底是非都不管。",
      "兴来移棹过前汀，满船白雪芦花暖。"
    ]
  },
  {
    "id": "c16655df22ccd4dcf6bcb6ffad4385ed",
    "title": "村田乐祭社图",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "春风吹晴杏花雨，东村西村鸣社鼓。",
      "长旗翩翩导前路，乐舞于于成队伍。",
      "冠带郎君颜貌古，插竹簪花相媚妩。",
      "可是平生惯尘土，不学时人觑面目。",
      "髦髦童儿亦覶缕，骑牛老儿妄伛偻。",
      "桑柘影斜山日暮，醉饱归来同笑语。",
      "田家之乐乐如许，正是太平无事处。",
      "孰知异世多官府，村乐荒凉无此举。",
      "大家役役如征戍，小家戚戚驱儿女。",
      "白日康庄猰㺄多，黔黎尽作逃亡户。",
      "云林丛社能识取，抚绥宁信巅崖苦。",
      "按图阅景自凄楚，谁是龚黄谁卓鲁？"
    ]
  },
  {
    "id": "c16655df22ccd4dc8fa6f1cb82786e54",
    "title": "红梅翠竹山雉图",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "游丝冉冉游云暖，翠石凝香土花短。",
      "管弦不动白日迟，可是江南旧亭馆。",
      "湘帘隔竹翠雨浓，玉肌醉染胭脂红。",
      "文章羽毛亦自好，转首似觉怀春风。",
      "去年我过长洲苑，落日澹烟芳草浅。",
      "沧浪池畔野景生，姑苏台上离情远。",
      "今年放棹游西湖，西湖景物殊非初。",
      "黄金白璧尽尘土，朱阑玉砌荒蘼芜。",
      "东园寂寞西园静，梧桐叶落银床冷。",
      "十二楼前蛛网悬，见画令人发深省。"
    ]
  },
  {
    "id": "c16655df22ccd4dc2a2eda31ae1e92b3",
    "title": "吴姬曲六首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "吴姬美，远山澹澹横秋水。玉纤软转绾青丝，金凤攒花摇翠尾。",
      "隔云移步不动声，骑马郎君欲飞起。欲飞起，楼上游人闹如市。"
    ]
  },
  {
    "id": "c16655df22ccd4dc2a2eda3150a19c26",
    "title": "吴姬曲六首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "吴姬来，香风未动游尘开。勾玉迟迟锦云重，百花掩媚春徘徊。",
      "王孙公子金无限，为君一笑成飞埃。成飞埃，珊瑚顷刻生莓苔。"
    ]
  },
  {
    "id": "c16655df22ccd4dc2a2eda3186f1f7e1",
    "title": "吴姬曲六首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "吴姬歌，歌声未转欢情多。飘然一曲入云去，檐前谁敢呼琵琶？",
      "珍羞如山酒如海，余声袭人无奈何。无奈何，门外春风题柳花。"
    ]
  },
  {
    "id": "c16655df22ccd4dc2a2eda31d7e9eb59",
    "title": "吴姬曲六首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "吴姬舞，翠袖凌云步轻举。笑回不觅锦缠头，四坐金钱落如雨。",
      "云烟转首无定期，紫燕黄鹂对人语。对人语，明年春风谁是主？"
    ]
  },
  {
    "id": "c16655df22ccd4dc2a2eda31fed57a7a",
    "title": "吴姬曲六首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "吴姬醉，对面接花作娇态。腰柔颈软未成眠，斜倚东风说憔悴。",
      "坐中狂客不胜情，笑拍香肩呼小妹。呼小妹，明日园林树如盖。"
    ]
  },
  {
    "id": "c16655df22ccd4dc2a2eda3132fab37a",
    "title": "吴姬曲六首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "吴姬归，湖风吹冷日色微。满船筝鼓不敢动，隔林恐搅残花飞。",
      "涌金门外马如练，银灯照水红辉辉。红辉辉，吴姬上马罗绮围。"
    ]
  },
  {
    "id": "c16655df22ccd4dc543811fa4bbcf35b",
    "title": "饭牛图",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "君不见百里奚饭牛而牛肥，胸中经纬无人知；又不见老宁戚时不时兮长叹息。",
      "偶尔君臣称际会，伯道相高非盛德。何如牧儿原野间？",
      "埋名隐姓闲盘桓。清晨骑牛唱歌出，日暮骑牛唱歌还。",
      "随时力作了人事，岂以世故无相干？也不知长安尘土暗天地，也不知沧海风黑波澜翻。",
      "三峡之险彼自险，蜀道之难彼自难。富贵无所惑，贫贱得自安。",
      "但愿岁年丰，草满牛可餐。青山绿水足行乐，吟风啸月无机关，不问世上骑马官。"
    ]
  },
  {
    "id": "c16655df22ccd4dcfc04decfcf8d5463",
    "title": "盘车图",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "忆昔常过居庸关，关中流水声潺潺。",
      "雪花飞寒大如席，白色粲烂西南山。",
      "山家野店隐烟雾，水榭云楼有幽趣。",
      "汉家封侯已消磨，秦时长城作行路。",
      "天险不设南北通，风俗一混归鸿蒙。",
      "今人不解古时事，使我感慨心忡忡。",
      "滦水城头无苜蓿，马驴尽食江南粟。",
      "八月九月朔风高，更有饥鹰啄人肉。",
      "太平时节无烽尘，金舆玉辇从时巡。",
      "关南关北草色新，四海贡赋来相亲。",
      "大车连属小车侣，雪地冰天无险阻。",
      "玉帛谷粟取不穷，诛求那信人民苦。",
      "书生潦倒家无储，凄凉忽见盘车图。",
      "侧身怅望长嗟吁，天子亦念东南隅。"
    ]
  },
  {
    "id": "c16655df22ccd4dc84d5725aa3cb6c46",
    "title": "庐陵",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "庐陵曾记画锦堂，黼黻韩魏开忠良。",
      "文章足以照千古，富贵岂止荣一乡？",
      "寿张新得河东记，中陶乃是安阳裔。",
      "知几不独见井泉，自是胸中有天地。",
      "春风入帘春雨收，下堂不受黄河流。",
      "彩衣诸郎舞新好，奉恩归拜髯参谋。",
      "衣冠文物能潇洒，不羡老裴居绿野。",
      "山中自有宰相家，休问桃源种桃者。"
    ]
  },
  {
    "id": "c16655df22ccd4dcb84163663c2705ae",
    "title": "徙马叹",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "君不见秦皇二世治天下，赵高妄指鹿为马。遂令众口毁权奇，异兽须臾满高价。",
      "东亭牡骡十万钱，西城牝驴数百千。駏驴馲𩢷入奇远，犁韂贾勇穹庐前。",
      "三十六郡五百万，一旦惊风堕涂炭。天闲云散雨声寒，峻骨垒垒秋草烂。",
      "毳衣健儿牵狗车，皮冒女郎随橐驼。将军怒斩白鼻驹，丞相唾遂狮子花。",
      "独留款段在君侧，锦韂金鞍青玉勒。喷臊撼动赤墀风，太仆御官愁失色。",
      "痛怜物产不偶时，龙媒灭没其谁知？况无古王同尔驰，相逢徒作穷途悲。",
      "吾闻天马出西极，霜蹄蹴踏飞霹雳。当年堆壁不敢沽，岂料于今供啖食？",
      "庖羲已矣古道芜，何时重见荣河图？孙阳已作饭牛客，非子去随牧羝奴。",
      "呜呼，不独马之委，天下奇材亦如是。"
    ]
  },
  {
    "id": "c16655df22ccd4dc9e72084316cdfedf",
    "title": "盆中树",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "橐驼已矣树多病，后世谁能谕官政？盘根银节入盆盂，岂伊妡生之本性？",
      "童童结盖拥绿云，皮肤转卷生虫纹。幽人重之如重宝，置诸座右同佳宾。",
      "时时玩赏勤拂试，要做人前好颜色。自怜无路接春风，惭愧荆榛得甘泽。",
      "人言此树受恩爱，我独悲之受其害。既无所资无所求，何故矫为阿媚态？",
      "嗟哉木命既有亏，其所玩者何为奇？君不见石家珊瑚高且贵，今日根株在何地？",
      "又不见李家花木比异珍，于今野草秋烟昏。姚黄魏紫夸艳美，看到子孙能有几？",
      "人生所重重有德，耳目之娱何足齿？我知万物各有缘，胡不听之于自然？",
      "平原太谷土无限，樗栎能与天齐年。此树那宜此中种，器小安能成大用？",
      "愿君移向长林间，他日将来作梁栋。"
    ]
  },
  {
    "id": "c16655df22ccd4dcb90c0a355e2f0476",
    "title": "幽兰咏",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "光风吹香洗游尘，兰花隐芳莸笑人。翠露沉沉玉环冷，忘言坐视空山春。",
      "几回清梦度荆楚，欲问三闾杳无所。空将幽意寄离骚，暮云凄堕湘皋雨。",
      "古怀潇洒千馀年，忠义漫作虚语传。人间蜂蝶何翩翩？抚卷对花空自怜。"
    ]
  },
  {
    "id": "c16655df22ccd4dc961253cff9e7f21f",
    "title": "宣和殿画驴图",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "海波激撞日月动，琼楼玉宇红云拥。",
      "忠良不顾社稷摇，圣明忘却山河重。",
      "太平将军倦戍边，春风四海且上元。",
      "宣和殿上如市廛，黔驴直到君王前。",
      "黔驴之技止于是，君王用意徒为尔。",
      "转头朔漠边尘围，騕袅骅骝尽羞死。",
      "寒冰朔雪徒步趋，当时客梦知何如？",
      "二百年后看图画，令人感恻长嗟吁。"
    ]
  },
  {
    "id": "c16655df22ccd4dcc2cbe4b7c5c7f5e3",
    "title": "兰亭",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "东晋风流安在哉，烟岚漠漠山崔嵬。衰兰无苗土花盛，长松落雪孤猿哀。",
      "满地红阳似无主，春风不独黄鹂语。",
      "当时诸子已寂寥，真本《兰亭》在何许？攲檐老树缘女萝，崩崖断壁青相磨。",
      "旧时觞咏行乐地，今朝鱼鼓瞿昙家。荒林昼静响啄木，流水潺潺绕山曲。",
      "游人不来芳草多，习习馀风度空谷。去年载酒诵古诗，今年拄杖读古碑。",
      "年年慷慨入清梦，何事俯仰成伤悲。故人不见天地老，千古溪山为谁好？",
      "空亭回首独凄凉，山月无痕修竹少。"
    ]
  },
  {
    "id": "c16655df22ccd4dc9c75a78b42756e3d",
    "title": "有感吟",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "昨宵风雨多，新愁乱无数。洛阳城西富贵家，旧时台榭今何处？",
      "枯藤古树栖老乌，败垣荒草藏狐兔。好花不见春风开，落花尽逐春风去。",
      "游子意何如？荡子情何诉？但见金谷流，映带邮亭路。",
      "三月四月杜鹃啼，往来客旅心凄迷。落日淡，孤云低。",
      "不如买取数斗酒，浩饮长歌高拍手。一醉之后吾何有？世事纷纷付刍狗。"
    ]
  },
  {
    "id": "c16655df22ccd4dc095eb19ee4e4a4c0",
    "title": "题墨梅图",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "朔风吹寒冰作垒，梅花枝上春如海。",
      "清香散作天下春，草木无名藉光彩。",
      "长林大谷月色新，枝南枝北清无尘。",
      "广平心事谁与论，徒以铁石磨乾坤。",
      "岁晚燕山云渺渺，居庸古北无人到。",
      "白草黄沙羊马群，琼楼玉殿烟花绕。",
      "凡桃俗李争芬芳，只有老梅心自常。",
      "贞姿灿灿眩冰玉，正色凛凛欺风霜。",
      "转身西泠隔烟雾，欲问逋仙杳无所。",
      "夜深湖上酒船归，长啸一声双鹤舞。"
    ]
  },
  {
    "id": "c16655df22ccd4dc32642a73565ebf13",
    "title": "题月下梅花",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "平生爱梅颇成癖，踏雪行穿一双屐。",
      "六花散漫飞满空，千里万里同一色。",
      "冲寒不畏朔风吹，乘兴来此江之湄。",
      "繁花满树梅欲放，仿佛罗浮曾见时。",
      "南枝横斜北枝好，北枝看过南枝老。",
      "中有一枝置奇绝，万蕊千葩弄天巧。",
      "老夫见此喜欲颠，载酒大酌梅花仙。",
      "仙人怪我来何晚，一别已是三千年。",
      "醉来仰面卧深雪，梦扶飞琼上天阙。",
      "酒醒起视夜何其，饥乌啼残半江月。"
    ]
  },
  {
    "id": "c16655df22ccd4dca4dd04df055cbe0d",
    "title": "梅花四首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "朔风撼破处士庐，冻云隔月天模糊。无名草木混色界，广平心事今何如。",
      "梅花荒凉似无主，好春不到江南土。罗浮山下蘼芜烟，玛瑙坡前荆棘雨。",
      "相逢可惜年少多，竞赏桃杏夸豪奢。老夫欲语不忍语，对梅独坐长咨嗟。",
      "昨夜天寒孤月黑，芦叶卷风吹不得。髑髅梦老皮蒙茸，黄沙万里无颜色。",
      "老夫潇洒归岩阿，自锄白雪栽梅花。兴酣拍手长啸歌，不问世上官如麻。",
      "疏枝错落花灿烂，正似推篷溪上看。冻痕不剥五更霜，藓色犹存百年干。",
      "孤山处士诗梦寒，罗浮仙人酒兴阑。天荒地老行路难，谁传春色来人间？",
      "君不见江南物色今匪昔，大谷长林尽荆棘。岁寒何处论襟期，坐对云山空叹息。",
      "东楼女儿《白苎》歌，西楼美酒唤杏花。纵有高人爱高洁，踏雪谁肯来山家？",
      "老我无能惯清苦，写梅种梅千万树。霜清月白夜更长，每是狂歌不归去。",
      "只今潦倒霜鬓垂，世情杂杂俱忘机。读书写字两眼眵，断白搔堕随花飞。",
      "转首江南隔尘土，白月流光双鹤舞。一声羌管过南楼，铁石心肠亦凄楚。",
      "安得唤起陈元龙，长船满载玻瓈红。浩歌拍拍随春风，大醉惊倒江南翁。"
    ]
  },
  {
    "id": "c16655df22ccd4dca4dd04df99a1e05b",
    "title": "梅花四首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "江南十月天雨霜，人间草木不敢芳。",
      "独有溪头老梅树，面皮如铁生光芒。",
      "朔风吹寒珠蕾裂，千花万花开白雪。",
      "仿佛蓬莱群玉妃，夜深下踏瑶台月。",
      "银铛泠泠动清韵，海烟不隔罗浮信。",
      "相逢共说岁寒盟，笑我飘流霜满鬓。",
      "君家秋露白满缸，放怀饮我千百觞。",
      "兴酣脱帽恣盘薄，拍手大叫梅花王。",
      "五更窗前博山冷，么凤飞鸣酒初醒。",
      "起来笑抱石丈人，门外白云三万顷。"
    ]
  },
  {
    "id": "c16655df22ccd4dca4dd04df6c3d8956",
    "title": "梅花四首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "朔风吹寒脱繁木，石溜潺潺出空谷。",
      "荒村野店少人行，独有寒梅照寒渌。",
      "玉质灿灿无纤埃，春风不来花自开。",
      "平生清苦能自守，焉肯改色趋樽缶？",
      "我与梅花颇同调，相见相忘时索笑。",
      "冰霜岁晚愈精神，不比繁华易凋耗。",
      "长安多少骑马郎，寻芳竞集桃李场。",
      "东家买酒西家尝，引得世间蜂蝶忙。"
    ]
  },
  {
    "id": "c16655df22ccd4dca4dd04dfc0768963",
    "title": "梅花四首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "昔年曾踏西湖路，巢居阁上春无数。",
      "雪晴月白最精神，玛瑙坡前第三树。",
      "虬枝屈铁交碧苔，疏花暖迸珍珠胎。",
      "初疑群仙下寥廓，琼珰玉佩行瑶台。",
      "又疑幽人在空谷，满面清霜鬓华绿。",
      "迎风冷笑桃杏花，红紫纷纷太粗俗。",
      "今年来看秦淮水，路隔西湖一千里。",
      "草堂上是白云窝，夜半松风唤予起。",
      "青山隔世无游尘，云根粉壁光如银。",
      "长啸一声月入户，孤山处士来相亲。",
      "江南梅花自有主，休问当年何水部。",
      "山僧对我默无语，柏子无风堕青雨。"
    ]
  },
  {
    "id": "c16655df22ccd4dc37ae6b34e34e46c5",
    "title": "题画梅二首其二",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "君不见汉家功臣上麒麟，气貌岂是寻常人。又不见唐家诸将图凌烟，长剑大羽联貂蝉。",
      "龙章终匪尘俗状，虎头乃是封侯相。我生山野无能为，学剑学书空放荡。",
      "老来晦迹岩穴居，梦寐未形安可模。昨日冷飙动髭须，拄杖下山闻鹧鸪。",
      "乌巾半岸衣露肘，忘机忽落丹青手。器识可同莘野夫，孤高差儗磻溪叟。",
      "山翁野老争道真，松篁节操梅精神。吟风笑月意自在，只欠鹿豕来相亲。",
      "江北江南竞传写，祝君叹其才尽下。我来对面不识我，何者是真何者假。",
      "祝君放笔一大笑，不须揽镜亦自小。相携且买数斗酒，坐对青山恣倾倒。",
      "明朝酒醒呼鹤归，白云满地芝草肥。玉箫吹来雨霏霏，琪花乱飐春风衣。",
      "祝君许我老更奇，我老自觉头垂丝。时与不时何以为，时与不时何以为，赠君白雪梅花枝。"
    ]
  },
  {
    "id": "c16655df22ccd4dc13f55d921eb3ed00",
    "title": "梅花三首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "肯同凡卉争妍？",
      "自与高人索笑。",
      "他年鼎鼐调和，不改山林节操。"
    ]
  },
  {
    "id": "c16655df22ccd4dc13f55d925fa1c32a",
    "title": "梅花三首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "潇洒托身溪谷，清高不染红尘。",
      "数点幽花的砾，包藏万斛阳春。"
    ]
  },
  {
    "id": "c16655df22ccd4dc13f55d926ff11002",
    "title": "梅花三首",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "不同杨柳争妍，冷笑托根泉石。",
      "岁寒寄语高人，可问调羹消息？"
    ]
  },
  {
    "id": "c16655df22ccd4dc517ddccff45196c2",
    "title": "陌上桑",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "陌上桑，无人采，入夏绿阴深似海。行人来往得清凉，借问蚕姑无个在。",
      "蚕姑不在在何处？闻说官司要官布。大家小家都捉去，岂许蚕姑独能住？",
      "日间绩麻夜织机，养蚕种田俱失时。田夫奔走受鞭笞，饥苦无以供支持。",
      "蚕姑且将官布办，桑老田荒空自叹。明朝相对泪滂沱，米粮丝税将奈何？"
    ]
  },
  {
    "id": "c16655df22ccd4dc883e1916007b43f5",
    "title": "猛虎行",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "去年江北多飞蟊，今日江南多猛虎。",
      "白日咆哮作队行，人家不敢开门户。",
      "长林大谷风飕飕，四郊食尽耕田牛。",
      "残膏剩骨委丘壑，髑髅啸雨无人收。",
      "老乌衔肠上枯树，仰天乌乌为谁诉？",
      "逋逃茫茫不见归，归来又苦无家住。",
      "老翁老妇相对哭，布被多年不成幅。",
      "天明起火无粒粟，那更打门苛政酷。",
      "折䯠败肘无全民，我欲具陈难具陈。",
      "纵使移家向廛市，破獍猰貐暄成群。"
    ]
  },
  {
    "id": "c16655df22ccd4dce67237145bec489d",
    "title": "玉笥山",
    "authorName": "王冕",
    "authorId": "c16655df22ccd4dc4079016d8d3369c4",
    "dynasty": "元",
    "content": [
      "幽冥无人迹，空虚见远天。",
      "雪深山气伏，崖断树根悬。",
      "乌鸟翻身入，狐狸放胆眠。",
      "老夫多脚力，更欲上层楼。"
    ]
  },
  {
    "id": "c16655df230208d383aaeff5b173afd5",
    "title": "重五日吊古",
    "authorName": "廖大圭",
    "authorId": "c16655df230208d3d1457b72d1457b72",
    "dynasty": "元",
    "content": [
      "楚国大夫去，彭咸从所居。",
      "只今浮水马，何处问江鱼。",
      "异俗悲遗事，离骚读旧书。",
      "一觞川上酒，斜日雨疏疏。"
    ]
  },
  {
    "id": "c16655df230208d3e0189f21cea422fa",
    "title": "世故",
    "authorName": "廖大圭",
    "authorId": "c16655df230208d3d1457b72d1457b72",
    "dynasty": "元",
    "content": [
      "世故占星变，吾生共月孤。",
      "此时无梦寐，长恐涉艰虞。",
      "山色宜茅屋，松花落饭盂。",
      "素心将独往，及早谢人徒。"
    ]
  },
  {
    "id": "c16655df230208d3d18168080afbdd03",
    "title": "万国",
    "authorName": "廖大圭",
    "authorId": "c16655df230208d3d1457b72d1457b72",
    "dynasty": "元",
    "content": [
      "万国销兵器，天戈落彗星。",
      "苗民思帝力，千羽舞王庭。",
      "大漠秋无战，穷阎夜不扃。",
      "屡闻宽大诏，风浪静南溟。"
    ]
  },
  {
    "id": "c16655df230208d30f0f2779496da672",
    "title": "左公督捕归",
    "authorName": "廖大圭",
    "authorId": "c16655df230208d3d1457b72d1457b72",
    "dynasty": "元",
    "content": [
      "南来持斧使，骑气满丹霞。",
      "貔虎收寒幕，豺狼失暮沙。",
      "清风开瘴疠，裔壤挹光华。",
      "翼翼勋劳大，桓圭立帝家。"
    ]
  },
  {
    "id": "c16655df230208d3be028d5a4ea17592",
    "title": "寇平酬诸友相问",
    "authorName": "廖大圭",
    "authorId": "c16655df230208d3d1457b72d1457b72",
    "dynasty": "元",
    "content": [
      "邻州传警急，病客慰亲归。",
      "海上初闻信，天南已解围。",
      "弄兵民亦细，临阵将能飞。",
      "好在诸君子，吾生幸有依。"
    ]
  },
  {
    "id": "c16655df230208d3066a00de6efeb8f6",
    "title": "云榭",
    "authorName": "廖大圭",
    "authorId": "c16655df230208d3d1457b72d1457b72",
    "dynasty": "元",
    "content": [
      "陈王成霸业，故国独斯台。",
      "寂莫千年恨，传呼五马来。",
      "秋风樟树老，残照石碑颓。",
      "旧事今谁说，天晴海色开。"
    ]
  },
  {
    "id": "c16655df230208d3dc4ca8e85aaa8a9b",
    "title": "送宏上人宁亲",
    "authorName": "廖大圭",
    "authorId": "c16655df230208d3d1457b72d1457b72",
    "dynasty": "元",
    "content": [
      "新知得之子，归梦忽丹霞。",
      "一棹清江曲，相看白日斜。",
      "庭闱多寿色，甘旨及秋瓜。",
      "赖有诸兄在，重依古佛家。"
    ]
  },
  {
    "id": "c16655df230208d338c111f716a68bad",
    "title": "道边古井",
    "authorName": "廖大圭",
    "authorId": "c16655df230208d3d1457b72d1457b72",
    "dynasty": "元",
    "content": [
      "坏甃没荒草，寒泉如许深。",
      "何年有此井，过客叹无禽。",
      "素绠断新汲，青松落晚阴。",
      "极怜抱清洌，照影独沉吟。"
    ]
  },
  {
    "id": "c16655df230208d314cee17f93ea1740",
    "title": "壮岁",
    "authorName": "廖大圭",
    "authorId": "c16655df230208d3d1457b72d1457b72",
    "dynasty": "元",
    "content": [
      "壮岁不自食，有怀成著书。",
      "从来生计拙，天意果何如。",
      "树近秋声早，苔深辙迹疏。",
      "知音人岂少，顾已愧空虚。"
    ]
  },
  {
    "id": "c16655df230208d34384f010b933dc7a",
    "title": "对梅思远",
    "authorName": "廖大圭",
    "authorId": "c16655df230208d3d1457b72d1457b72",
    "dynasty": "元",
    "content": [
      "梅华开满树，谁与共襟期。",
      "有客犹千里，无人寄一枝。",
      "江南天欲雪，岁晚子何之。",
      "愁杀黄昏月，孤吟立水湄。"
    ]
  },
  {
    "id": "c16655df230208d3e871baa72e478862",
    "title": "正月游片瓦岩道人留竟日适兴成诗",
    "authorName": "廖大圭",
    "authorId": "c16655df230208d3d1457b72d1457b72",
    "dynasty": "元",
    "content": [
      "片石成岩屋，高扉寂莫滨。",
      "雪晴来野客，春早见幽人。",
      "烟火寒山近，盘蔬午甑新。",
      "留连爱林麓，城郭有嚣尘。"
    ]
  },
  {
    "id": "c16655df230208d375be8cb16677940b",
    "title": "送义讲师北上",
    "authorName": "廖大圭",
    "authorId": "c16655df230208d3d1457b72d1457b72",
    "dynasty": "元",
    "content": [
      "清凉馀韵在，敷唱得斯人。",
      "白日天花雨，玄谭麈尾春。",
      "乡书稀到蜀，蛮语渐通闽。",
      "去去金台上，经筵宠渥新。"
    ]
  },
  {
    "id": "c16655df230208d37172398cab913ff1",
    "title": "病不能寐作",
    "authorName": "廖大圭",
    "authorId": "c16655df230208d3d1457b72d1457b72",
    "dynasty": "元",
    "content": [
      "长身一病后，生意苦无多。",
      "相对孤灯在，不眠清夜过。",
      "向来殊可笑，后日竟如何。",
      "默定行藏计，馀生委薜萝。"
    ]
  },
  {
    "id": "c16655df230208d37172398c5b20d0db",
    "title": "病不能寐作",
    "authorName": "廖大圭",
    "authorId": "c16655df230208d3d1457b72d1457b72",
    "dynasty": "元",
    "content": [
      "窗曙来禽语，庭寒独树青。",
      "物华犹婉娩，吾道已伶俜。",
      "白日荒人事，残年对佛经。",
      "古来豪杰者，多少老沉冥。"
    ]
  },
  {
    "id": "c16655df230208d38a774e0e2587e9d9",
    "title": "黄仁山挽诗",
    "authorName": "廖大圭",
    "authorId": "c16655df230208d3d1457b72d1457b72",
    "dynasty": "元",
    "content": [
      "阅代衣冠古，黄公孰与侪。",
      "时清成大隐，头白尚长斋。",
      "天意来多福，人生竟有涯。",
      "相从悲剑化，鸡岭暮云薶。"
    ]
  },
  {
    "id": "c16655df230208d39efd262410a9e3e0",
    "title": "酬王生留别",
    "authorName": "廖大圭",
    "authorId": "c16655df230208d3d1457b72d1457b72",
    "dynasty": "元",
    "content": [
      "相对谭玄久，依依别古皇。",
      "夕阳幽寺好，人事蚤春忙。",
      "门掩香仍在，山空草自长。",
      "兴来云榻近，杖履更何方。"
    ]
  },
  {
    "id": "c16655df230208d3359b3d11fe04fcc3",
    "title": "送齐上人之浙",
    "authorName": "廖大圭",
    "authorId": "c16655df230208d3d1457b72d1457b72",
    "dynasty": "元",
    "content": [
      "相从久寂莫，此别竟何如。",
      "暮雨劳行李，秋灯忆读书。",
      "枕清吴地狖，舟乱浙河鱼。",
      "适远多幽思，吾生愧独居。"
    ]
  },
  {
    "id": "c16655df230208d3b14f5ddc6de19e80",
    "title": "何生",
    "authorName": "廖大圭",
    "authorId": "c16655df230208d3d1457b72d1457b72",
    "dynasty": "元",
    "content": [
      "南国有君子，阴阳家者流。",
      "下帘白日晏，沽酒玉林秋。",
      "欲去问八字，知余老一丘。",
      "谭天对豪杰，蹑屩入神州。"
    ]
  },
  {
    "id": "c16655df230208d347beb4e919b500c1",
    "title": "客中简知已者",
    "authorName": "廖大圭",
    "authorId": "c16655df230208d3d1457b72d1457b72",
    "dynasty": "元",
    "content": [
      "天意妨吾道，生涯滞客乡。",
      "风高林影乱，山近雨声长。",
      "慷慨君相识，飘零我自伤。",
      "山中半间在，屋债倩谁偿。"
    ]
  },
  {
    "id": "c16655df230208d3ecd69065c1cdefa0",
    "title": "挽黄郎",
    "authorName": "廖大圭",
    "authorId": "c16655df230208d3d1457b72d1457b72",
    "dynasty": "元",
    "content": [
      "堂堂江夏士，意气复谁如。",
      "一笑囷倾粟，长歌客有鱼。",
      "高名传异域，晚节在吾庐。",
      "旧接清欢极，秋风祖輤车。"
    ]
  },
  {
    "id": "c16655df230208d303204a9b86bee51a",
    "title": "善叔死母哭之哀",
    "authorName": "廖大圭",
    "authorId": "c16655df230208d3d1457b72d1457b72",
    "dynasty": "元",
    "content": [
      "藉甚吾宗彦，天乎不永年。",
      "高堂生白发，老泪到黄泉。",
      "乌鸟无归日，松林有暝烟。",
      "一生辛苦志，身后几人怜。"
    ]
  },
  {
    "id": "c16655df230208d3ada56441d40abf13",
    "title": "送奇上人迎师榇京师",
    "authorName": "廖大圭",
    "authorId": "c16655df230208d3d1457b72d1457b72",
    "dynasty": "元",
    "content": [
      "讣告南天晚，趋奔朔雪寒。",
      "帝乡非故土，人物已新棺。",
      "哭位颜如对，归丧魄亦安。",
      "师门诸子在，生死一心难。"
    ]
  },
  {
    "id": "c16655df230208d32219c01b4cde5c95",
    "title": "简魏文宪二首",
    "authorName": "廖大圭",
    "authorId": "c16655df230208d3d1457b72d1457b72",
    "dynasty": "元",
    "content": [
      "南国徵兵赋，中军重掾曹。",
      "塞氛方不靖，王事敢云劳。",
      "匹马秋风晚，朋尊海月高。",
      "澄清天下志，馀事及诗骚。"
    ]
  },
  {
    "id": "c16655df230208d32219c01b60594d44",
    "title": "简魏文宪二首",
    "authorName": "廖大圭",
    "authorId": "c16655df230208d3d1457b72d1457b72",
    "dynasty": "元",
    "content": [
      "林居长闭户，无意傍青云。",
      "此客人间少，杯茶松下分。",
      "神山夸独步，连率借多闻。",
      "岁晚来同社，匡时早策勋。"
    ]
  },
  {
    "id": "c16655df230208d3b6e5a18b79eefc91",
    "title": "送詹海沤清溪游",
    "authorName": "廖大圭",
    "authorId": "c16655df230208d3d1457b72d1457b72",
    "dynasty": "元",
    "content": [
      "溪水如蓝绿，幽人一叶舟。",
      "夕阳成独酌，山色在中流。",
      "清兴今谁及，长吟不自休。",
      "归来期扫榻，相对话良游。"
    ]
  },
  {
    "id": "c16655df230208d3a5e06e0b2655580b",
    "title": "孙母颜氏挽词二首",
    "authorName": "廖大圭",
    "authorId": "c16655df230208d3d1457b72d1457b72",
    "dynasty": "元",
    "content": [
      "五鼎侯家食，伊人独饭蔬。",
      "磬声诸佛近，经卷一灯初。",
      "南野空陈迹，西方有净居。",
      "长归只遗蜕，万古閟幽墟。"
    ]
  },
  {
    "id": "c16655df230208d3a5e06e0b16a70587",
    "title": "孙母颜氏挽词二首",
    "authorName": "廖大圭",
    "authorId": "c16655df230208d3d1457b72d1457b72",
    "dynasty": "元",
    "content": [
      "当时裨内治，懿德玉无瑕。",
      "夙夜忧宗祀，勤劳在主家。",
      "新阡成马鬣，旧社有莲花。",
      "万里专城使，哀哀哭海涯。"
    ]
  },
  {
    "id": "c16655df230208d321bd015137aedaa6",
    "title": "题五峰岩",
    "authorName": "廖大圭",
    "authorId": "c16655df230208d3d1457b72d1457b72",
    "dynasty": "元",
    "content": [
      "一寻五峰老，孤塔在云端。",
      "铁树已古色，石房空昼寒。",
      "风流无后辈，山水入多盘。",
      "见说潜公隐，天华雨满坛。"
    ]
  },
  {
    "id": "c16655df230208d31266c28f9b8467d9",
    "title": "颍川安人挽词二章",
    "authorName": "廖大圭",
    "authorId": "c16655df230208d3d1457b72d1457b72",
    "dynasty": "元",
    "content": [
      "事嫂犹姑氏，从夫若大宾。",
      "多仪皆妇道，百岁但情亲。",
      "云暗鱼轩远，天寒马鬣新。",
      "归寻泉下女，曾忆鼓盆人。"
    ]
  },
  {
    "id": "c16655df230208d31266c28fea47e0fd",
    "title": "颍川安人挽词二章",
    "authorName": "廖大圭",
    "authorId": "c16655df230208d3d1457b72d1457b72",
    "dynasty": "元",
    "content": [
      "颍水成东逝，仙山正夕佳。",
      "得男非我腹，有后慰中怀。",
      "大易家人馈，周诗季女斋。",
      "伤心无复见，丹旐已天涯。"
    ]
  },
  {
    "id": "c16655df230208d35bafc46b147ec96b",
    "title": "东济上作",
    "authorName": "廖大圭",
    "authorId": "c16655df230208d3d1457b72d1457b72",
    "dynasty": "元",
    "content": [
      "大江日东去，吾道竟悠悠。",
      "一世几同志，百年空白头。",
      "青山犹入俗，皓月不随流。",
      "安得长风便，孤舟万里浮。"
    ]
  },
  {
    "id": "c16655df230208d3202561d2cebbdd3a",
    "title": "赠孟伯真宪郎别因谢墨竹",
    "authorName": "廖大圭",
    "authorId": "c16655df230208d3d1457b72d1457b72",
    "dynasty": "元",
    "content": [
      "养亲须薄禄，作吏本无心。",
      "霜雪知清节，乾坤付漫吟。",
      "旧游南国满，新梦北堂深。",
      "老我云林下，凭谁豁素襟。"
    ]
  },
  {
    "id": "c16655df230208d3202561d20479018f",
    "title": "赠孟伯真宪郎别因谢墨竹",
    "authorName": "廖大圭",
    "authorId": "c16655df230208d3d1457b72d1457b72",
    "dynasty": "元",
    "content": [
      "墙阴数丛玉，笔底有清风。",
      "留赠非无意，相期迥与同。",
      "岁寒犹特立，心事一玲珑。",
      "何以酬知已，猗猗在眼中。"
    ]
  },
  {
    "id": "c16655df230208d33a1594925b1b70cb",
    "title": "唁基道人丧弟",
    "authorName": "廖大圭",
    "authorId": "c16655df230208d3d1457b72d1457b72",
    "dynasty": "元",
    "content": [
      "只谓百年内，脊令相近飞。",
      "急难长在眼，风雨一同归。",
      "死别惊心早，情亲举世稀。",
      "断云秋日暮，念尔独何依。"
    ]
  },
  {
    "id": "c16655df230208d3d3060da93b2162d6",
    "title": "次韵詹生怀陈众中阮信道",
    "authorName": "廖大圭",
    "authorId": "c16655df230208d3d1457b72d1457b72",
    "dynasty": "元",
    "content": [
      "旧游陈与阮，不见独成吟。",
      "无复此联璧，为谁重鼓琴。",
      "朔方文字老，南国酒杯深。",
      "今日风流远，令人恨满襟。"
    ]
  },
  {
    "id": "c16655df230208d32245eadd74f10b3b",
    "title": "南国",
    "authorName": "廖大圭",
    "authorId": "c16655df230208d3d1457b72d1457b72",
    "dynasty": "元",
    "content": [
      "南国地皆赤，吾生亦有穷。",
      "丰年何日是，菜色万人同。",
      "海上舟频入，民间楮已空。",
      "犹闻榖价涌，开籴若为功。"
    ]
  }
]