[
  {
    "id": "c16655df88610601f6bffbddcd8b3678",
    "title": "初夏即事",
    "authorName": "刘涣",
    "authorId": "c16655df88610601d1457b72d1457b72",
    "dynasty": "元",
    "content": [
      "野色满庭户，昼凉清景佳。",
      "一双白练带，飞上石榴花。"
    ]
  },
  {
    "id": "c16655df88610601a06777009ff29d64",
    "title": "春日漫兴",
    "authorName": "刘涣",
    "authorId": "c16655df88610601d1457b72d1457b72",
    "dynasty": "元",
    "content": [
      "莫道梨花瘦，杨花更可怜。",
      "随风消雨恨，总在客窗前。"
    ]
  },
  {
    "id": "c16655df886106011894cbdb22b66fe0",
    "title": "偶成二首",
    "authorName": "刘涣",
    "authorId": "c16655df88610601d1457b72d1457b72",
    "dynasty": "元",
    "content": [
      "雪色西蕃马，临流顾影嘶。",
      "似嫌金络重，蹴碎落花泥。"
    ]
  },
  {
    "id": "c16655df886106011894cbdb88fec15c",
    "title": "偶成二首",
    "authorName": "刘涣",
    "authorId": "c16655df88610601d1457b72d1457b72",
    "dynasty": "元",
    "content": [
      "舞女花前过，轻如小燕飞。",
      "教坊新结束，翠羽织春衣。"
    ]
  },
  {
    "id": "c16655df88610601966902f356c19097",
    "title": "清明前一日作",
    "authorName": "刘涣",
    "authorId": "c16655df88610601d1457b72d1457b72",
    "dynasty": "元",
    "content": [
      "小窗新绿着枝轻，寒逐东风阵阵生。",
      "燕子不来花落尽，一帘疏雨又清明。"
    ]
  },
  {
    "id": "c16655df886106013fdbf7ce06ded479",
    "title": "柳花",
    "authorName": "刘涣",
    "authorId": "c16655df88610601d1457b72d1457b72",
    "dynasty": "元",
    "content": [
      "雪点颠狂乱送春，穿帘透幕苦相亲。",
      "年年三月西陵渡，愁杀轻舟度水人。"
    ]
  },
  {
    "id": "c16655df88610601b283b67dc682b342",
    "title": "绝句其二",
    "authorName": "刘涣",
    "authorId": "c16655df88610601d1457b72d1457b72",
    "dynasty": "元",
    "content": [
      "鬓薄松松绿雾凉，春风额点麝香黄。",
      "背人扑得双蝴蝶，满扇蔷薇露水香。"
    ]
  },
  {
    "id": "c16655df88610601f6313c8bac49ca4f",
    "title": "小游仙词",
    "authorName": "刘涣",
    "authorId": "c16655df88610601d1457b72d1457b72",
    "dynasty": "元",
    "content": [
      "玉京侍宴返瑶池，西母金舆九凤帏。",
      "小队旌幢三十六，龙声马影隔云飞。"
    ]
  },
  {
    "id": "c16655df88610601ee35066711834fb5",
    "title": "秋蝶",
    "authorName": "刘涣",
    "authorId": "c16655df88610601d1457b72d1457b72",
    "dynasty": "元",
    "content": [
      "欲歇还休却又飞，芙蓉叶底恋秋厓。",
      "自知翅粉浑销尽，羞近尊前舞女衣。"
    ]
  },
  {
    "id": "c16655df886106011376e586f6c45831",
    "title": "绝句",
    "authorName": "刘涣",
    "authorId": "c16655df88610601d1457b72d1457b72",
    "dynasty": "元",
    "content": [
      "白玉搔头金步摇，春衫红胜海棠娇。",
      "只因记得当年事，重到桃花第四桥。"
    ]
  },
  {
    "id": "c16655df886106011376e586638ea9dd",
    "title": "绝句",
    "authorName": "刘涣",
    "authorId": "c16655df88610601d1457b72d1457b72",
    "dynasty": "元",
    "content": [
      "鬓薄云松绿雾凉，春风额点麝脐黄。",
      "背人扑得双胡蝶，满扇蔷薇露水香。"
    ]
  },
  {
    "id": "c16655df8861060157d4e5c505dd7c1d",
    "title": "春城曲",
    "authorName": "刘涣",
    "authorId": "c16655df88610601d1457b72d1457b72",
    "dynasty": "元",
    "content": [
      "柳花吹雪香满帘，南园草烟迷绿纤。",
      "素纱软屏隔春梦，金翠眉心团小凤。",
      "指怯调笙学莺语，度曲不成臆酸楚。",
      "却把巫山一段云，剪作春衫寄人去。",
      "东邻郎君马如雪，青锦短鞯裁杏叶。",
      "背人骑过为谁羞，银黄小袍醉眼缬。",
      "花貌越娘秋鬓薄，蛾眉学画初三月。"
    ]
  },
  {
    "id": "c16655df88610601e62ea25f8f9702b1",
    "title": "青楼怨",
    "authorName": "刘涣",
    "authorId": "c16655df88610601d1457b72d1457b72",
    "dynasty": "元",
    "content": [
      "锦楼花雾飘绿尘，芙蓉屏深凝浅春。",
      "微酣着人娇欲睡，彩云载梦隔湘水。",
      "双螺小娃催理妆，粉绵拂拭鸾镜光。",
      "浓黛扫眉桂叶长，凉露濯手蔷薇香。",
      "家本石城南市住，早年悔作青楼倡。",
      "十八梳成金翅髻，青虫簪滑鸦背腻。",
      "歌声绕梁揭尘起，细簧咽秋凤雏语。",
      "翠绡舞衣珠佩结，砑金天鹅银蛱蝶。",
      "神女骑龙别楚宫，巫云蜀雨随峡风。",
      "别离何多欢乐少，牛女隔河怨秋老。",
      "黄衫少年下楼去，马蹄隆隆浩无主。"
    ]
  },
  {
    "id": "c16655df8890e7c40de688c4ffbce3d6",
    "title": "寄衣诗",
    "authorName": "刘氏",
    "authorId": "c16655df8890e7c4d1457b72d1457b72",
    "dynasty": "元",
    "content": [
      "情同牛女隔天河，又喜秋来得一过。",
      "岁岁寄郎身上服，丝丝是妾手中梭。",
      "剪声自觉和肠断，线脚那能抵泪多。",
      "长短只依先去样，不知肥瘦近如何。"
    ]
  },
  {
    "id": "c16655df8890e7c4c9291ea2e5611d3c",
    "title": "赋庭柏",
    "authorName": "刘氏",
    "authorId": "c16655df8890e7c4d1457b72d1457b72",
    "dynasty": "元",
    "content": [
      "群卉枯落时，挺节成孤秀。",
      "既保岁寒心，不在遐年寿。"
    ]
  },
  {
    "id": "c16655df8947bf56e75a48912740e276",
    "title": "早秋偶然作寄宋景濂四首其三",
    "authorName": "吴莱",
    "authorId": "c16655df8947bf56286674e34f87658e",
    "dynasty": "元",
    "content": [
      "北山有古寺，修竹炎天凉。",
      "蛟龙踞两涧，鹳鹤鸣层冈。",
      "心台月照白，鼻观烟通香。",
      "可思未可到，咏此招隐章。"
    ]
  },
  {
    "id": "c16655df8947bf56e75a489152a8f81c",
    "title": "早秋偶然作寄宋景濂四首其三",
    "authorName": "吴莱",
    "authorId": "c16655df8947bf56286674e34f87658e",
    "dynasty": "元",
    "content": [
      "往者东入海，飘然任所如。",
      "大风戕波浪，飞雪洒舳舻。",
      "壮志昔尚少，狂游今并无。",
      "誓登盘陀石，重望扶桑墟。"
    ]
  },
  {
    "id": "c16655df8947bf56c8a9b2a1b4676d3c",
    "title": "吉祥寺",
    "authorName": "吴莱",
    "authorId": "c16655df8947bf56286674e34f87658e",
    "dynasty": "元",
    "content": [
      "一昔逢寒食，行吟采物华。",
      "风生敲槛竹，雨湿堕船花。",
      "曲坞青龙树，长滩白鹭沙。",
      "回看江上水，直去到吾家。"
    ]
  },
  {
    "id": "c16655df8947bf568c44104cb30dc695",
    "title": "一笑",
    "authorName": "吴莱",
    "authorId": "c16655df8947bf56286674e34f87658e",
    "dynasty": "元",
    "content": [
      "一笑长竿折，徒怜大海鱼。",
      "文章犹酱瓿，尘土只盐车。",
      "白日燕台剑，清风禹穴书。",
      "上林谁献赋，愁绝马相如。"
    ]
  },
  {
    "id": "c16655df8947bf56d3962c8e3ef2ff2f",
    "title": "秋夜效梁简文宫体二首",
    "authorName": "吴莱",
    "authorId": "c16655df8947bf56286674e34f87658e",
    "dynasty": "元",
    "content": [
      "无奈良夜永，起登楼上头。",
      "鹊翻金殿宿，萤近玉阶流。",
      "梧桐老叶恨，芙蓉新蕊愁。",
      "婕妤团扇上，那得不惊秋。"
    ]
  },
  {
    "id": "c16655df8947bf56d3962c8eb6ca86dd",
    "title": "秋夜效梁简文宫体二首",
    "authorName": "吴莱",
    "authorId": "c16655df8947bf56286674e34f87658e",
    "dynasty": "元",
    "content": [
      "曾是昔年宠，如今谁与同。",
      "秋猎长杨苑，夜幸猗兰宫。",
      "琼杯香泫露，翠袖薄禁风。",
      "将心与明月，流入君帷中。"
    ]
  },
  {
    "id": "c16655df8947bf56aac17a2d98af8e36",
    "title": "方景贤宋景濂夜坐观吴中杂诗遂及宣和博古图为赋此",
    "authorName": "吴莱",
    "authorId": "c16655df8947bf56286674e34f87658e",
    "dynasty": "元",
    "content": [
      "壮岁何心老一儒，东游饱食有江鲈。",
      "诗宗鹤膝蜂腰体，礼象龙头豕腹图。",
      "三士操琴知尔达，八公遗药忍吾臞。",
      "吴中胜处多朋故，话尽寒宵燎叶炉。"
    ]
  },
  {
    "id": "c16655df8947bf569ddb7533b0e7de36",
    "title": "得大人书喜闻秋末自散不剌复回大都赋寄宣彦高",
    "authorName": "吴莱",
    "authorId": "c16655df8947bf56286674e34f87658e",
    "dynasty": "元",
    "content": [
      "一纸江南到屋扉，高秋漠北奉宫闱。",
      "金微驻跸逾唐塞，铁勒鸣弰接汉畿。",
      "绵蕞行朝因贽玉，蹛林望祭类游衣。",
      "明年草赋呈亲去，想像汾阴扈从归。"
    ]
  },
  {
    "id": "c16655df8947bf569d7af0001ea845b8",
    "title": "次韵柳博士五泄山纪游二首",
    "authorName": "吴莱",
    "authorId": "c16655df8947bf56286674e34f87658e",
    "dynasty": "元",
    "content": [
      "日晓行呼野鹤群，山溪五级洗岩氛。",
      "虹霓射壁从空现，霹雳搜潭到地闻。",
      "桑苎茶铛遗冻雪，偓佺药杵落晴云。",
      "飘然早已同仙术，老我曾探岳渎文。"
    ]
  },
  {
    "id": "c16655df8947bf569d7af0006d4d39c9",
    "title": "次韵柳博士五泄山纪游二首",
    "authorName": "吴莱",
    "authorId": "c16655df8947bf56286674e34f87658e",
    "dynasty": "元",
    "content": [
      "一点刚风削玉蓉，仙山肺腑閟重重。",
      "眼穿上界成官府，舌卷西江得祖宗。",
      "鹫岭鸡峰浑未到，龙湫雁荡岂多逢。",
      "年来卧病吾环堵，负却诗家九节筇。"
    ]
  },
  {
    "id": "c16655df8947bf56d615ec806e8e312c",
    "title": "寄吴正传",
    "authorName": "吴莱",
    "authorId": "c16655df8947bf56286674e34f87658e",
    "dynasty": "元",
    "content": [
      "日晚天寒揽敝裘，西南目尽濲江流。",
      "养生有论空成懒，招隐无骚却好游。",
      "雁鹄吟风灯照机，蛟龙跃雪剑鸣韝。",
      "平生自笑飞腾莫，幸矣心犹与道谋。"
    ]
  },
  {
    "id": "c16655df8947bf569665de578b2da230",
    "title": "浦阳十景仙华岩雪",
    "authorName": "吴莱",
    "authorId": "c16655df8947bf56286674e34f87658e",
    "dynasty": "元",
    "content": [
      "手倚晨扃一渺漫，山神拥出玉巑岏。",
      "光侵道者祠星室，迹破樵家斫药坛。",
      "石笋撑空穿宿瞑，天机织素挂馀寒。",
      "俄然唤醒西南梦，怕作松州徼外看。"
    ]
  },
  {
    "id": "c16655df8947bf569665de5712ca0e88",
    "title": "浦阳十景仙华岩雪",
    "authorName": "吴莱",
    "authorId": "c16655df8947bf56286674e34f87658e",
    "dynasty": "元",
    "content": [
      "独上南山最上头，朝隮一点便成湫。",
      "岩腰动石风初起，海眼输泉雨欲流。",
      "蜥蜴含珠光照夜，丰隆卷铁黑沉秋。",
      "明当去挟骑笼叟，直到扶桑第几洲。"
    ]
  },
  {
    "id": "c16655df8947bf569665de57b0a9adbb",
    "title": "浦阳十景仙华岩雪",
    "authorName": "吴莱",
    "authorId": "c16655df8947bf56286674e34f87658e",
    "dynasty": "元",
    "content": [
      "老眼前头尺五天，真龙角上正攀缘。",
      "规模白马驮经过，想像玄鳗护塔眠。",
      "梵呗将回知磬绝，神珠欲陨见灯悬。",
      "何妨宴坐初禅界，蠛蠓纷飞即大千。"
    ]
  },
  {
    "id": "c16655df8947bf569665de5777509761",
    "title": "浦阳十景仙华岩雪",
    "authorName": "吴莱",
    "authorId": "c16655df8947bf56286674e34f87658e",
    "dynasty": "元",
    "content": [
      "乍拨山亭木叶堆，老僧千岁喝岩开。",
      "天从白石云根出，地带青泥雪髓来。",
      "竹影自深斜映月，鱼腥不到半凝苔。",
      "世间梦渴知多少，可待金茎露一杯。"
    ]
  },
  {
    "id": "c16655df8947bf569665de57ea82be9a",
    "title": "浦阳十景仙华岩雪",
    "authorName": "吴莱",
    "authorId": "c16655df8947bf56286674e34f87658e",
    "dynasty": "元",
    "content": [
      "古木丛中息世諠，老生力学掩溪门。",
      "危弦未绝人须听，蠹简多忘我欲温。",
      "白兔流光分石色，苍龙拥沫验沙痕。",
      "从今更浚源头水，莫待投胶与救浑。"
    ]
  },
  {
    "id": "c16655df8947bf569665de57902f91e2",
    "title": "浦阳十景仙华岩雪",
    "authorName": "吴莱",
    "authorId": "c16655df8947bf56286674e34f87658e",
    "dynasty": "元",
    "content": [
      "昨夜寒潮与此通，荒溪尚趁百川东。",
      "行依桕树林头月，钓拂芦花屿畔风。",
      "插竹侵沙鱼扈短，篝灯映草蟹埼空。",
      "太公远矣吾将隐，赤鲤何书在腹中。"
    ]
  },
  {
    "id": "c16655df8947bf569665de577147ed00",
    "title": "浦阳十景仙华岩雪",
    "authorName": "吴莱",
    "authorId": "c16655df8947bf56286674e34f87658e",
    "dynasty": "元",
    "content": [
      "偶出官桥倚落曛，诗家触景谩纷纷。",
      "弹琴在峡惊闻瀑，罨画为溪喜得云。",
      "竹筱晚深樵弛担，莎根秋短牧归群。",
      "道旁更有枌榆社，欲脱蓑衣藉酒醺。"
    ]
  },
  {
    "id": "c16655df8947bf569665de576d25bb86",
    "title": "浦阳十景仙华岩雪",
    "authorName": "吴莱",
    "authorId": "c16655df8947bf56286674e34f87658e",
    "dynasty": "元",
    "content": [
      "几点晴云著树梢，寒山苍莽类城壕。",
      "鸡豚日落声相接，鹳鹤风凉势自高。",
      "小径残榛分岭脊，平畴净绿带溪毛。",
      "朝来雨足多秋意，井上无人事桔槔。"
    ]
  },
  {
    "id": "c16655df8947bf569665de571245ecde",
    "title": "浦阳十景仙华岩雪",
    "authorName": "吴莱",
    "authorId": "c16655df8947bf56286674e34f87658e",
    "dynasty": "元",
    "content": [
      "半绕山根但一洼，真源凿破杳无涯。",
      "清澄灌或於陵圃，窈窕寻犹博望槎。",
      "积雨冲堤蜗自国，微烟幂渚鹭专沙。",
      "欲行复坐皆云水，只属骚人与钓家。"
    ]
  },
  {
    "id": "c16655df8947bf569665de57932db054",
    "title": "浦阳十景仙华岩雪",
    "authorName": "吴莱",
    "authorId": "c16655df8947bf56286674e34f87658e",
    "dynasty": "元",
    "content": [
      "一掌嵯峨是玉京，连峰欲向鼎湖倾。",
      "高张黼座龙随下，静拥珠軿虎独行。",
      "白雪松扉双立影，清风药井倒吹声。",
      "长歌为问西王母，却把荷花与送迎。"
    ]
  },
  {
    "id": "c16655df8947bf56ea277707c5d78701",
    "title": "寄喻国辅张宜之",
    "authorName": "吴莱",
    "authorId": "c16655df8947bf56286674e34f87658e",
    "dynasty": "元",
    "content": [
      "手挟残编只蠹尘，山林著我最闲身。",
      "槁梧可据瞑须熟，华黍虽亡补欲真。",
      "危坐但看灯作晕，远游还觉剑生鳞。",
      "相思正是多风雨，沧海无涯可问津。"
    ]
  },
  {
    "id": "c16655df8947bf5682f3ef597131cd15",
    "title": "柳博士自太常出提举江西儒学来访宿山中二首",
    "authorName": "吴莱",
    "authorId": "c16655df8947bf56286674e34f87658e",
    "dynasty": "元",
    "content": [
      "一扫空山鹿豕踪，车如流水马如龙。",
      "黄麾法仗知宸辇，青史勋名问景钟。",
      "宣室受釐端有召，曲台传礼尚为容。",
      "少年作赋将投献，东北孤云是岱宗。"
    ]
  },
  {
    "id": "c16655df8947bf5682f3ef59abd4500d",
    "title": "柳博士自太常出提举江西儒学来访宿山中二首",
    "authorName": "吴莱",
    "authorId": "c16655df8947bf56286674e34f87658e",
    "dynasty": "元",
    "content": [
      "尚有欧曾旧典刑，森然人物照青冥。",
      "身从北阙攀燕桂，梦压西江食楚萍。",
      "万里毳袍春值雪，千年龙剑夜占星。",
      "此身恨不轻簦笈，的的根源在一经。"
    ]
  },
  {
    "id": "c16655df8947bf56960a4ba20107fc71",
    "title": "沧州",
    "authorName": "吴莱",
    "authorId": "c16655df8947bf56286674e34f87658e",
    "dynasty": "元",
    "content": [
      "荒亭贳酒壮心违，目极东州雾雨微。",
      "百里齐封沧海接，千年禹迹浊河非。",
      "暗尘掉马呈金辔，衰草看羊著锦衣。",
      "犹记上元鸣鼓夜，满船灯火越歌归。"
    ]
  },
  {
    "id": "c16655df8947bf56df5bbe95496d0a8b",
    "title": "题赵大年林塘秋晚图",
    "authorName": "吴莱",
    "authorId": "c16655df8947bf56286674e34f87658e",
    "dynasty": "元",
    "content": [
      "老景青黄笔底收，晴凫冷雁共汀洲。",
      "王孙画学空花竹，不到铜驼陌上秋。"
    ]
  },
  {
    "id": "c16655df8947bf5637ee119dc0a97f70",
    "title": "漷州二首",
    "authorName": "吴莱",
    "authorId": "c16655df8947bf56286674e34f87658e",
    "dynasty": "元",
    "content": [
      "四月一日尚绵衣，知是故乡花片飞。",
      "白头慈母倚门久，目断天南无雁归。"
    ]
  },
  {
    "id": "c16655df8947bf5637ee119dbca2ba3f",
    "title": "漷州二首",
    "authorName": "吴莱",
    "authorId": "c16655df8947bf56286674e34f87658e",
    "dynasty": "元",
    "content": [
      "数株杨柳弄轻烟，舟泊漷州河水边。",
      "牛羊散野春草短，敕勒老公方醉眠。"
    ]
  },
  {
    "id": "c16655df8947bf565dffb4ed18f91e71",
    "title": "严陵应仲章自杭寄书至赋此答之",
    "authorName": "吴莱",
    "authorId": "c16655df8947bf56286674e34f87658e",
    "dynasty": "元",
    "content": [
      "故旧何悬绝，闲居欲反招。",
      "幽并风雪紧，楚越水云遥。",
      "短褐缁尘破，长镡宝气销。",
      "门垣成隐逸，笔椟到耕樵。",
      "逆旅呼灯夕，修闱彻棘朝。",
      "囊书题荟蕞，发论献刍荛。",
      "舌焰真熏灼，胸兵剧锻□。",
      "乘轩南国鹤，解旋朔庭雕。",
      "斡运天垂斗，飞腾海作潮。",
      "荃兰骚地变，橘柚贡年凋。",
      "色采黄金黻，音声徵角韶。",
      "潜身甘蛰蠖，赋命类苕鹩。",
      "筮仕龟无兆，攻经教有条。",
      "秦灰完竹帛，汉粕味箪瓢。",
      "画品翎毛贵，鸡场爪距骄。",
      "文章通政理，道义胜官僚。",
      "岁月嗟悠久，湖江耐寂寥。",
      "花浓携酒榼，柳霁卖饧箫。",
      "制虎摇金锡，驱鼋驾赭桥。",
      "流连光景赏，播荡别离谣。",
      "世笑乌非鹊，吾怜狗续貂。",
      "呼号三刖璞，忼慨五陵镳。",
      "落落山中桂，丛丛涧底苗。",
      "依然百将略，付与霍嫖姚。"
    ]
  },
  {
    "id": "c16655df8947bf56f1f2989e7b3aa90b",
    "title": "忆寄方子清时子清久留吴中",
    "authorName": "吴莱",
    "authorId": "c16655df8947bf56286674e34f87658e",
    "dynasty": "元",
    "content": [
      "一别嗟何处，相思抚旧蹊。",
      "月明施濑北，云起蠡岩西。",
      "跋涉舟车动，过从笈箧携。",
      "邻光因借烛，道味肯吹齑。",
      "好学萤分照，论交雁择栖。",
      "丘园心薜荔，海国气鲸鲵。",
      "卷帙签翻蠹，讴吟砚发黳。",
      "经筌参《老》《易》，乐府录铙鼙。",
      "治法推周稼，淳风仰汉绨。",
      "谈玄知野马，考字守家鸡。",
      "土域标鞮象，天图辨辉鑴。",
      "遗文多废坠，妙契极端倪。",
      "独树盘桓久，平芜眺望低。",
      "霜林红玳瑁，雾雨碧玻瓈。",
      "屏迹依狐兔，销愁对鹭鹥。",
      "尘书投梵夹，美饷挈童觿。",
      "檞叶时遮峒，藤梢或罥溪。",
      "龙居瞡雪瀑，虎路蹑霞梯。",
      "出入恒联袂，追随几杖藜。",
      "竹山香岭峤，花岛绣湖堤。",
      "尚义开黉始，延儒振席齐。",
      "生徒修枣脯，祭品授菹臡。",
      "锦石看还数，苍松倚却题。",
      "吾伊朝屡集，浑灏夜同稽。",
      "自谓菖为歜，人疑谷似稊。",
      "中悁真抑郁，外物总筌蹄。",
      "岁序空流迈，涛波益惨悽。",
      "故袍寒擘茧，雄剑滑膏鹈。",
      "绿映牵帆水，红黏曳屧泥。",
      "娃宫钗钿拾，甫里笔床赍。",
      "鹤市歌喉引，鲈乡鲙手𢱧。",
      "吴趋夸粉黛，越产购珠犀。",
      "富业连橙圃，菑霖溃稻畦。",
      "占归仍浩眇，结客重酸嘶。",
      "彼此身如寄，参商梦欲迷。",
      "蓬飞甘扫轨，桂落得通闺。",
      "侠眼收丹电，仙襟化素霓。",
      "贫期金埒骋，贱许玉阶跻。",
      "病矣长忧痼，闲哉敢恨睽。",
      "㨵除须尔镊，磨刮更予篦。",
      "本欲睎王贡，兹犹慕阮嵇。",
      "猖狂疏奏椟，软弱谢耕犁。",
      "习静求神悟，超群畏俗挤。",
      "清琴桑有鲤，钜弩蹠非鼷。",
      "教驾传衔辔，观隅识橑枅。",
      "锄芝黧受谪，抱璞刖闻啼。",
      "性命缘穷鬼，功名属嬖奚。",
      "悠悠鸾与凤，泯泯鹿将麑。",
      "白谷今安驷，青霄古执圭。",
      "毋宁枉隐逸，辛苦等黔黎。"
    ]
  },
  {
    "id": "c16655df8947bf5693a7d876c41cbbef",
    "title": "去岁留杭德兴傅子建梦得句云鼋鼍沧海赋龙马赤文书间以语予及其乡人董与几山空岁晚恍然有怀为续此诗却寄董",
    "authorName": "吴莱",
    "authorId": "c16655df8947bf56286674e34f87658e",
    "dynasty": "元",
    "content": [
      "触目怀招隐，兴歌托遂初。",
      "俗尘多汩没，天籁几吹嘘。",
      "晚景翻蒙泛，秋潮泄尾闾。",
      "祥云旗凤鸟，瘴雨弩鲸鱼。",
      "洒泪鲛人室，漂魂建木墟。",
      "鼋鼍沧海赋，龙马赤文书。",
      "上谷空豪举，西河久索居。",
      "蛮琛遗翡翠，鲁价掩璠玙。",
      "远矣鸣𩩉箭，悠哉薄笨车。",
      "影摇青薜荔，光璨白芙蕖。",
      "自昔攻占毕，于今载耒锄。",
      "弹冠身有待，铸研志非虚。",
      "苏子纵横术，韩生内外储。",
      "乾坤瞻魏阙，日月梦周庐。",
      "炫耀螭雕佩，蹁跹隼建旟。",
      "列衣腾朔漠，胶棹入黄淤。",
      "赵女弦鸿鹄，奚儿驾駏驉。",
      "词林应聘汝，侠窟肯愁予。",
      "结骑幽并窄，抡交楚越疏。",
      "奇功生鼎鼐，猛气死籧篨。",
      "药物金鹅采，兵钤赤鲤渔。",
      "中条分雍豫，四序出堪舆。",
      "小榻琴心展，长缨剑胆舒。",
      "按图稽獬豸，觞酒笑鶢鶋。",
      "野屐偏求蜡，山巾尚著綀。",
      "贫犹思禄士，老不废耕畬。",
      "卓棹才终用，猖狂习未除。",
      "文章同一默，岁月或三馀。",
      "策竹登玄圃，然藜问石渠。",
      "定须追乐毅，端为谢曹蜍。"
    ]
  },
  {
    "id": "c16655df8947bf5661ecdfa6187b7df2",
    "title": "寄张子长",
    "authorName": "吴莱",
    "authorId": "c16655df8947bf56286674e34f87658e",
    "dynasty": "元",
    "content": [
      "世岂无推挽，人谁有典刑。",
      "稍怀南国彦，恒愧北山灵。",
      "万里麻衣敝，千年竹简青。",
      "羲文先索象，鲁颂或歌駉。",
      "杞梓儒林挺，鱼龙侠窟鯹。",
      "尘埃完结绿，纷黛饰娉婷。",
      "脱略苏张阱，渐摩管乐硎。",
      "道途馀雪屩，岩穴但云扃。",
      "本拟陈三策，吁嗟守一经。",
      "迹卑沦燕雀，踪远及猱㹶。",
      "种菊行荒楥，看松俯绝陉。",
      "仙棋闲度日，旅剑懒占星。",
      "故里青桐巷，双溪白鹭汀。",
      "交游多握手，岁月此忘形。",
      "志气需来哲，才华压妙龄。",
      "秦坑收末烬，汉粕浸奇馨。",
      "正器陈笾豆，专门识鼎铏。",
      "奔腾鞭用骏，袒裼割分腥。",
      "卓立撑乔岳，孤流混浊泾。",
      "鹊飞持或布，鲸吼扣非莛。",
      "别袂逢秋怯，邻灯入夜荧。",
      "沉沉犹在野，宪宪欲扬廷。",
      "舜殿瞻仪凤，尧阶数历蓂。",
      "螭坳文锦褥，兽闼紫金钉。",
      "列徼环霄汉，游车发震霆。",
      "紬书官命史，吹律乐求伶。",
      "迅奋君须竞，栖迟我未宁。",
      "檐风歌警枕，井雨泣羸瓶。",
      "古陌垂杨柳，空山老茯苓。",
      "只今驰尺楮，何所问南溟。"
    ]
  },
  {
    "id": "c16655df8947bf568545e5bff34d5c8a",
    "title": "寄柳博士",
    "authorName": "吴莱",
    "authorId": "c16655df8947bf56286674e34f87658e",
    "dynasty": "元",
    "content": [
      "试续《儒林传》，南州定几人。",
      "清标腾凤翼，素手截鲸鳞。",
      "卓荦初观国，轩腾早致身。",
      "燕秦争骋侠，邹鲁共称醇。",
      "旅剑浑如淬，家毡在一振。",
      "于焉徵有道，自此教成均。",
      "学术诸生识，才名六馆亲。",
      "土床然烛夜，茸帐结餐晨。",
      "上下笙镛间，纵横俎豆陈。",
      "岐原周鼓老，阙里魏碑真。",
      "白日需前席，青云仰后尘。",
      "山林稽猛驳，文字到祥麟。",
      "岂独呻占毕，犹应逐缙绅。",
      "讨论抽秘典，扈从得良臣。",
      "绝漠幽州暗，沧波碣石邻。",
      "鸾旗飞旖旎，革辂压轮囷。",
      "御苑材官集，离宫突骑巡。",
      "赤狐翻远译，黄鼠割时珍。",
      "法酒蒲萄熟，天花芍药春。",
      "溯风沙鹘健，冲雪野驼驯。",
      "北海谁求隐，东都或对宾。",
      "三关宁设险，八极总归仁。",
      "怅望怀今古，赓歌迈等伦。",
      "短衣曾见宠，长铗每忘贫。",
      "共往仍联驷，同吟更接茵。",
      "玉山森巨石，金水濯芳津。",
      "本拟追枚乘，终然愧郤诜。",
      "鹿鸣来已再，鹏击去何因。",
      "色挺淮王桂，香生楚客蘋。",
      "圣朝初荐士，江汉有垂纶。"
    ]
  },
  {
    "id": "c16655df8947bf5648eb13f0aaf0d6b7",
    "title": "观孙太古周天二十八宿星君像图",
    "authorName": "吴莱",
    "authorId": "c16655df8947bf56286674e34f87658e",
    "dynasty": "元",
    "content": [
      "大圜杳何极，鳌柱屹不倾。",
      "日月光最耀，众星莽纵横。",
      "周天二十八，错粲各有名。",
      "荒哉审厥象，晃朗夺目睛。",
      "东垣青龙崛，西圉白虎狞。",
      "翾飞鸟隼状，偃伏龟蛇精。",
      "紫宫自然拱，银汉无复声。",
      "五行所经纬，甘石知性情。",
      "上界足官府，神人居穆清。",
      "韡晔逞幻怪，顤顤振铿轰。",
      "跳踉鬼脚捷，舑舕兽面赪。",
      "裳衣互裸袭，角鬣纷披鬇。",
      "岂其太白变，嬉戏类孲婴。",
      "或者荧惑动，威怒流欃枪。",
      "照临多芒角，躔次在缩赢。",
      "揣摩过人料，彩绘匪世程。",
      "伊谁驾一气，得以导九坑。",
      "想像陵倒景，观游抚层城。",
      "虚空何宫宇，苍莽孰节旌。",
      "毋宁秉笔际，溘此埃风征。",
      "凡夫本狭见，四顾惟寰瀛。",
      "夜叉冰澨呀，罗刹炎徼瞠。",
      "鲛女买绡出，狗夫衔箸争。",
      "只疑列宿质，却混殊方氓。",
      "山神对我博，刻石华山陉。",
      "海神靳我画，浪卷沧海鲸。",
      "天神讵可识，万古欺聋盲。",
      "星占世有职，画史吾奚评。"
    ]
  },
  {
    "id": "c16655df8947bf5669e69cc9ce35f91c",
    "title": "泰山高寄陈彦正",
    "authorName": "吴莱",
    "authorId": "c16655df8947bf56286674e34f87658e",
    "dynasty": "元",
    "content": [
      "泰山一何高，高哉极青天。世人欲上不可上，层岩峭壁徒攀缘。",
      "望中绝顶路已断，石穴上出，铁锁下縆，历趢相钩连。",
      "谁欤爱奇者，步步喜若癫。一心不顾死，只手捩长烟。",
      "毛群惊回少虎豹，羽族跕堕多乌鸢。浩气刚风抟结虚空作世界，飞龙捷鬼凿开混沌巢神仙。",
      "道逢四五叟，含笑使来前。黄冠皓发傲几榻，野菜素粥铺盘筵。",
      "自非尔愿力，何计此留连。当知仰扣暧昧云霄有顶处，得不俯慑崭岩箐栈无穷渊。",
      "嗟兹大凡夫，行尸走肉真腥膻。段䂮思家最可惜，李绅恋俗终难镌。",
      "举头告神人，苦乏风马与电鞭。藤萝束缚即缒下，但见松柏櫹椮数万仞，石棱突兀横戈鋋。",
      "古来秦汉东封不到此，惟问梁父并肃然。日观嵯峨恍在下，蓬莱浩渺空楼船。",
      "彼云鲸可射，此谓狗能牵。安期羡门一往不复返，文成五利受宠骤贵祈长年。",
      "仙人自有真，至道何由传。逖焉龙汉延康纪，去授金珰玉佩篇。"
    ]
  },
  {
    "id": "c16655df8947bf5607f9330622311ae7",
    "title": "早秋偶然作寄宋景濂四首",
    "authorName": "吴莱",
    "authorId": "c16655df8947bf56286674e34f87658e",
    "dynasty": "元",
    "content": [
      "西风吹梧桐，一叶两叶积。",
      "故书翻有尘，雄剑挂在壁。",
      "时非合穷困，事到即辉赫。",
      "除却双鹿行，门前少人迹。"
    ]
  },
  {
    "id": "c16655df8947bf5607f9330634663c0f",
    "title": "早秋偶然作寄宋景濂四首",
    "authorName": "吴莱",
    "authorId": "c16655df8947bf56286674e34f87658e",
    "dynasty": "元",
    "content": [
      "故人两三人，江北久羁旅。",
      "寻香古径风，步屧修廊雨。",
      "莼鲈最有味，稻蟹纷难数。",
      "我欲往从之，蛮潮正掀舞。"
    ]
  },
  {
    "id": "c16655df8947bf562f7675fec33af12d",
    "title": "题钱舜举张丽华侍女汲井图",
    "authorName": "吴莱",
    "authorId": "c16655df8947bf56286674e34f87658e",
    "dynasty": "元",
    "content": [
      "景阳宫中景阳井，手出银盘牵素绠。",
      "铅华不御面生光，宝帐垂绡花妒影。",
      "临春结绮屹层空，璧月琼枝狎客同。",
      "鸳鸯戏水池塘雨，蛱蝶寻香殿阁风。",
      "日高欢宴骄若诉，床脚表章昏不寤。",
      "吴儿白袍战鼓死，洛土青盖降船渡。",
      "井泥无波井兰缺，半点胭脂污绯雪。",
      "蕙心兰质吹作尘，目断寒江锁江铁。"
    ]
  },
  {
    "id": "c16655df8947bf56041bdb506635eea0",
    "title": "问五脏",
    "authorName": "吴莱",
    "authorId": "c16655df8947bf56286674e34f87658e",
    "dynasty": "元",
    "content": [
      "我问昔生我，系胎果何神。",
      "上颅下负趾，五脏交错陈。",
      "胎经已不足，乳湩复不匀。",
      "黔䨓不我职，粉饰强为人。",
      "自宜多灾害，无以保命真。",
      "元气日啙败，客邪作艰屯。",
      "彼何瓠而肥，言貌勇若震。",
      "此何黴而瘠，肢骨弱不伸。",
      "嗟夫赋命间，岂不汝由因。",
      "我诚不汝慊，赢啬胡不均。",
      "五精被我恼，诉我苍苍旻。",
      "恍然欲我答，天道汝当遵。",
      "粤自汝有生，躔次逆星辰。",
      "矧从汝生后，戕贼逯汝身。",
      "心兮本中居，与汝相主宾。",
      "汝何不祗敬，狂役类风轮。",
      "坎离渐违行，龙虎起战嗔。",
      "一元竟不守，散入万微尘。",
      "惟脾制水谷，四体氶华津。",
      "肴胾噤汝口，酒浆绝沾唇。",
      "司禄不上计，畀汝藜藿贫。",
      "饥肠常九回，苦吻添荆榛。",
      "何天不汝锡，服用无箱囷。",
      "抑汝弗事天，寝食失鼎茵。",
      "天本不病汝，汝实使病臻。",
      "汝仍不耐病，虚躁复善颦。",
      "内亏但外养，众药聚毒芬。",
      "金石草木虫，乱投剧斧𥎊。",
      "五精恒不宁，乖沴积相熏。",
      "寒增热或壮，顷刻异冰薪。",
      "当知汝五脏，独不与汝亲。",
      "何庸汝反诘，斗我似越秦。",
      "吁哉一脏损，五脏遽不醇。",
      "齿牙渐雕䘌，肤肉还削皴。",
      "汝徒职汝职，躯壳有君臣。",
      "天曾尽赋汝，造化匪不仁。",
      "我闻五精言，凿凿总有伦。",
      "曰人本之天，辟若泥在钧。",
      "一时巧相值，万物混无垠。",
      "圣愚且同裸，毛介与角鳞。",
      "我惟有心肝，是号横目民。",
      "心肝既属我，荣卫盍絪缊。",
      "遍历燥湿滑，备尝酸咸辛。",
      "虐汝重役汝，汝得我缁磷。",
      "蚯蚓尚无脏，静夜解唱呻。",
      "蝴蝶亦复然，翾飞媚阳春。",
      "彼宁心肝具，物性各有循。",
      "镠纳或土化，死生仅昏晨。",
      "自今我即安，无往不宠珍。",
      "忍令百岁后，销变为烟燐。",
      "曲肱便莞箪，就口取膮臐。",
      "五精速归脏，大宅集灵氛。",
      "张毅喜奔走，热中果如焚。",
      "单豹好容颜，饥虎特汝邻。",
      "二者乃天道，我将何所云。",
      "作诗示同党，聊以博笑忻。"
    ]
  },
  {
    "id": "c16655df8947bf568127d1e071a3cc56",
    "title": "黑海青歌",
    "authorName": "吴莱",
    "authorId": "c16655df8947bf56286674e34f87658e",
    "dynasty": "元",
    "content": [
      "越山山有黑海青，长拳快眼健羽翎。",
      "三年笼养未得饱，万里骁俊犹飞星。",
      "黄芦老苇日摧折，白鹭文鸧看磔裂。",
      "腥沾石碛久远风，髓击寒冈散轻雪。",
      "伊人脱手本凡禽，岁晚连绦到上林。",
      "钳奴素贱多侯骨，骑士虚豪即侠心。",
      "晋宫邸废身欲死，燕国云销草如砥。",
      "嗟非鸾凤高杳冥，望尽狐狸众披靡。",
      "当时奉使探远巢，两徼驰兵闻勇鏖。",
      "南土谁知此鸷猛，北州骤见争惊号。",
      "天鹅薄天垂尔翼，海青虽黑打可得。",
      "太平八极无不通，函谷何问关西东。"
    ]
  },
  {
    "id": "c16655df8947bf568659d2748caaa570",
    "title": "大食瓶",
    "authorName": "吴莱",
    "authorId": "c16655df8947bf56286674e34f87658e",
    "dynasty": "元",
    "content": [
      "西南有大食，国自波斯传。",
      "兹人最解宝，厥土善陶埏。",
      "素瓶一二尺，金碧灿相鲜。",
      "晶荧龙宫献，错落鬼斧镌。",
      "粟纹起点缀，花穟蟠蜿蜒。",
      "定州让巧薄，邛邑斗清坚。",
      "脱指滑欲堕，凝瞳冷将穿。",
      "逖哉贾胡力，直致鲛鳄渊。",
      "常嗟古器物，颇为世所捐。",
      "襆衫易冠衮，盘盎改豆笾。",
      "礼图日以变，戎索岂其然。",
      "在时苟适用，重译悉来前。",
      "大寰幸混一，四海际幅员。",
      "县度缚绳縆，娑夷航革船。",
      "凿空发使节，随俗混民编。",
      "汉玉堆椟笥，蕃罗塞鞍鞯。",
      "城池信不隔，服食奈渠迁。",
      "轮囷即上据，鼎釜畴能肩。",
      "插葩夺艳冶，盛酪添馨膻。",
      "当筵特见异，博识无庸诠。",
      "藏之或论价，裹此犹吾毡。",
      "珊瑚尚可击，碛路徒飞烟。",
      "彼还彼互市，我且我杯圈。",
      "角貒独不出，记取征西年。"
    ]
  },
  {
    "id": "c16655df8947bf56f40e333dc32f85f7",
    "title": "时傩",
    "authorName": "吴莱",
    "authorId": "c16655df8947bf56286674e34f87658e",
    "dynasty": "元",
    "content": [
      "古人重傩疫，时俗事襘禳。",
      "岁阳欲改律，舆鬼寖耀铓。",
      "厉神乃恣肆，魃蜮并猖狂。",
      "侲僮幸成列，巫觋陈禁方。",
      "虎头眩金目，玄制炳赤裳。",
      "桃弧驱灾沴，豆砾毙瘅刚。",
      "八灵悉震慑，六合高褰张。",
      "清宁信不害，动静维吾常。",
      "世途颇险盭，人魅更跳梁。",
      "狐鼠戴介帻，夔魖窃香囊。",
      "煎熬到膏髓，击剥成疕疡。",
      "乘风作国蠹，抵隙为民殃。",
      "自从九鼎没，谁使百怪藏。",
      "瘃寒服褅帛，饥窭食闲粮。",
      "芦花敝汝体，橡栗馋吾肠。",
      "地肤竟卷去，天孽俱雕伤。",
      "神荼欲呀啖，蟠木蔓不长。",
      "蒙倛强颜貌，枯竹无耿光。",
      "圣言谓近戏，五祀徒惊惶。",
      "惜哉六典废，述此时傩章。"
    ]
  },
  {
    "id": "c16655df8947bf56ebe44c52bde2cdba",
    "title": "北方巫者降神歌",
    "authorName": "吴莱",
    "authorId": "c16655df8947bf56286674e34f87658e",
    "dynasty": "元",
    "content": [
      "天深洞房月漆黑，巫女击鼓唱歌发。高梁铁镫悬半空，塞向墐户迹不通。",
      "酒肉滂沱静几席，筝琶朋掯凄霜风。暗中铿然那敢触，塞外祅神唤来速。",
      "陇坻水草肥马群，门巷光辉耀狼纛。举家侧耳听语言，出无入有凌昆仑。",
      "妖狐声音共叫啸，健鹘影势同飞翻。瓯脱故王大猎处，燕支废碛黄沙树。",
      "休屠收像接秦宫，于阗请騧开汉路。古今世事一渺茫，楚禨越女几灾祥。",
      "是邪非邪降灵场？麒麟被发跨大荒。"
    ]
  },
  {
    "id": "c16655df8947bf56444d51f76fc164eb",
    "title": "题袁子仁所藏巴船出峡图",
    "authorName": "吴莱",
    "authorId": "c16655df8947bf56286674e34f87658e",
    "dynasty": "元",
    "content": [
      "巴山一带高崔嵬，巴江万里从天来。",
      "前夫疾挽后夫推，黄牛白狗遽船开。",
      "晓风东回水西上，淫滪堆头伏如象。",
      "盘旋鸟道怕张帆，汩没龙渊惊棹桨。",
      "世人性命重涛波，吴盐蜀麻得利多。",
      "怪石急流须勇退，贪夫险魄谩悲歌。",
      "神禹酾江江更恶，五丁凿路空岩崿。",
      "舟船可坐尚发危，栈阁能行终泪落。",
      "嗟兹举目无不然，直愁平地即山川。",
      "至喜亭边聊酹酒，长年三老好摊钱。"
    ]
  },
  {
    "id": "c16655df8947bf5699a4a4a08a1ca82f",
    "title": "东夷倭人小摺叠画扇子歌",
    "authorName": "吴莱",
    "authorId": "c16655df8947bf56286674e34f87658e",
    "dynasty": "元",
    "content": [
      "东夷小扇来东溟，粉笺摺叠类凤翎。微飙出入挥不停，素绘巧艳含光荧。",
      "银泥蚌泪移杳冥，锦屏罨画散红青。皓月半割蟾蜍灵，紫云暗惹鲛鱼腥。",
      "徐市子孙附飞舲，奝然家世杂梵经。文身戴弁旧仪形，对马绝景两浮萍。",
      "殊方异物须陈廷，富贾巨舶窥天星。祝融嘘火时所丁，岛滨卖箑送清泠。",
      "白龙浸皮暑欲醒，玉阶涵水夜扑萤。蓬莱仙人降辎軿，扶桑茧丝结彩綎。",
      "祖州芝草酿绿醽，穹龟巨鼋动遭刑。海神惜宝轰雷霆，鄙夫卧病临虚扃。",
      "蒲葵百柄称使令，冰浆蔗液但满瓶。石榻被发气自宁，新罗一念终飘零，涂修雉尾吾何铭？"
    ]
  },
  {
    "id": "c16655df8947bf567f8f0f29ab06b9af",
    "title": "碗珠伎",
    "authorName": "吴莱",
    "authorId": "c16655df8947bf56286674e34f87658e",
    "dynasty": "元",
    "content": [
      "碗珠闻自宫掖来，长竿宝碗手中回。日光正高竿影直，风力旋空珠势侧。",
      "当时想像鼻生葱，宛转向额栽芙蓉。箸头交箸忽神骇，矛叶舞矛忧技穷。",
      "昔人因戏存戒惧，后人忘戒但戏豫。汉朝索撞险还愁，晋世杯盘危不寤。",
      "徘徘徊徊夺目睛，攲攲倾倾献玉璎。滑涎器从龙堂出，辉𤐰命与鬼骨争。",
      "君不见王家大娘材艺绝，勤政楼前戴竿折。市人欢笑便喧城，惊动金吾白梃声。"
    ]
  },
  {
    "id": "c16655df8947bf566cca7a772fb892bc",
    "title": "客夜闻琵琶弹白翎鹊",
    "authorName": "吴莱",
    "authorId": "c16655df8947bf56286674e34f87658e",
    "dynasty": "元",
    "content": [
      "白翎鹊，东海来，十里五里何摧颓。一飞飞上青霄际，再飞飞堕黄沙堆。",
      "少年臂名鹰，齐出跨骏马。放鹰一驰跃，与鹊相上下。",
      "身佩木弓，射必命中。中叠双蹀血，芟毛天欲雪，摩云压草地多风。",
      "冲突三边有意气，指挥八极无英雄。白翎鹊，西海去，千里万里何轩翥。",
      "一飞飞上贺兰山，再飞飞过铁门关。少年领强兵，乘胜即转战。",
      "戟头吹火光，旗帜舞秋练。手持生铁刀，空城鸟雀尽死鏖。",
      "麋鹿疮痍无处避，角貒踯躅向人号。收拾广轮奠郡邑，肃清星岳静波涛。",
      "白翎鹊，东海西海都驱霩。太常召见日月山，治定礼行，功成乐作。",
      "大雅清商久寂寥，鹍鸡逻娑多弦索。上林花开早浮艳，榆塞叶落终回薄。",
      "一声高，一声低。一声慑懦百虎豹，一声束缚千鲸鲵。",
      "白头汉士闻先拍，青眼胡儿听却啼。君不见康昆仑、罗黑黑，开元绝艺倾一国。",
      "若还睹我白翎辞，二十四弦弹不得。"
    ]
  },
  {
    "id": "c16655df8947bf56cf303d76254b47c9",
    "title": "小园见园丁缚花",
    "authorName": "吴莱",
    "authorId": "c16655df8947bf56286674e34f87658e",
    "dynasty": "元",
    "content": [
      "我嗟众草木，高出陵云端。",
      "丛生或满地，品汇可不完。",
      "山园我栽莳，作此小屈蟠。",
      "龙头何其蠢，凤翼乃若干。",
      "胡然赞化育，任意骋雕剜。",
      "勾萌欲旁达，节目终液樠。",
      "萦回挟烟彩，刻剥献雨瘢。",
      "立身既不直，生理寝雕残。",
      "春阳彼一时，花发黄白丹。",
      "歌讴杂舞吹，酒炙饫杯盘。",
      "岁晚忽焉至，北风吹汝寒。",
      "皮肤早蝎蚀，骨髓惧枯乾。",
      "圣人治天下，万国无不欢。",
      "视民本如伤，动植总相安。",
      "刑名威雪雹，剑戟血波澜。",
      "庙堂苟失策，闾里转穷殚。",
      "彼哉彼园子，此况儒尔冠。",
      "人生但心剿，若处得体胖。",
      "我方即移汝，前有苍藓坛。",
      "世非郭橐驼，何以垂鉴观。"
    ]
  },
  {
    "id": "c16655df8947bf569b05d7430bb03e64",
    "title": "方景贤回闻吴中水涝甚戏效方子清侬言",
    "authorName": "吴莱",
    "authorId": "c16655df8947bf56286674e34f87658e",
    "dynasty": "元",
    "content": [
      "客来自吴土，示我吴侬言。",
      "吴侬岁苦水，谓是太湖翻。",
      "太湖四万顷，三江下流泄。",
      "疏瀹久无人，𡌧污与海绝。",
      "东风一鼓荡，暴雪如颓城。",
      "屋扉蚌蛤上，畦畎鱼龙争。",
      "嘉种不得入，种亦悉烂死。",
      "民事何所成，食天俱在水。",
      "富豪仅藏蓄，官府更急粮。",
      "贫窭徒艰馁，妻子易徙乡。",
      "散行向淮壖，随处拾稆粟。",
      "虽然远乡土，恐可完骨肉。",
      "东吴本富盛，数岁偶雕残。",
      "世非欲茧丝，官曷任虎冠？",
      "国家自充实，财赋有渊薮。",
      "给复当我及，安宁到鸡狗。",
      "何人讲平准，何人议河渠。",
      "荒政固有典，水利复有书。",
      "龙蛇方未驱，鸿雁尚在泽。",
      "纵令可还定，何计免沟壑。",
      "何时水幸退，我得刈稻禾。",
      "水退泥尽出，草屩更捞虾。",
      "我思告朝廷，来岁不可待。",
      "毋庸水争地，便放江达海。",
      "客今听我言，我欲解侬忧。",
      "所争但一水，民气庶今瘳。",
      "自从唐季来，吴越无兵械。",
      "至于宋南徙，淮蜀此都会。",
      "大田连阡陌，居第拟侯王。",
      "锦衣照车骑，玉食溢酒浆。",
      "居然甲东南，遂以侈济侈。",
      "掊克自此多，雕瘵亦以起。",
      "天宁不汝恤，有此水潦淫。",
      "要令沃土瘠，民得生善心。",
      "岂惟生善心，且用戒掊克。",
      "采诗观民风，愿踵太史职。"
    ]
  },
  {
    "id": "c16655df8947bf561821e5457bd12a2e",
    "title": "题毗陵承氏家藏古钱",
    "authorName": "吴莱",
    "authorId": "c16655df8947bf56286674e34f87658e",
    "dynasty": "元",
    "content": [
      "我观《泉志》颇识钱，古今钱品不一传。历山铸金史靡纪，泉府职币开其前。",
      "五铢半两日以变，榆荚鹅眼争相缘。重轻子母信有制，周郭肉好俱完全。",
      "吾知圣人利世用，要在百货得懋迁。农夫红女寘不易，尺布斗粟储为渊。",
      "嗟哉后王弊自此，竟使匹庶握利权。剪皮凿鍱伪莫禁，执签障簏悭称贤。",
      "国储何当调度足，民食矧是齑盐先。潜交鬼神欲著论，臭炫富贵仍开廛。",
      "冶卒铜工各鼓鞴，偏炉盗铸多烟烻。一朝变通别改币，馀尽沉朽徒埋船。",
      "承君好古此收拾，宝玩有若编埒然。大贝南金特啬厚，元圭博璧同瑛鲜。",
      "汉官受一洁簠簋，晋士挂百酣杯棬。白水真人笑有谶，上清童子猜非仙。",
      "古钱勿用幸久聚，古货难卖空精甄。时能抚摩却秽梦，坐与饕浊收馋涎。",
      "世间万物裹可尽，床脚一瓮踏欲癫。试看营室锁星处，何似扬州骑鹤年。"
    ]
  },
  {
    "id": "c16655df8947bf56d3ced17f23e44b2f",
    "title": "白鼻騧",
    "authorName": "吴莱",
    "authorId": "c16655df8947bf56286674e34f87658e",
    "dynasty": "元",
    "content": [
      "白鼻騧，白鼻騧，当轩迥立喷风沙。",
      "名骥留良定北土，蹇𩦺索价犹东家。",
      "青松缚柳晓安皂，红锦裁鞯春映草。",
      "支遁心机爱神骏，伏波骨力轻衰老。",
      "去年禁马无马骑，天下括马数马皮。",
      "浮沉乡闾万里足，笑傲品秩千金羁。",
      "幸哉汉武重修政，往矣刘聪真覆镜。",
      "立防战备要马稀，藏富民寰须马盛。",
      "向来河陇色为群，目极川原乱若云。",
      "庶人徒行未足恤，世间醇驷何由得。"
    ]
  },
  {
    "id": "c16655df8947bf56591d94951938b0d3",
    "title": "楼彦珍北游京师予病不及往饯岁晚有怀并寄彦昭浚常",
    "authorName": "吴莱",
    "authorId": "c16655df8947bf56286674e34f87658e",
    "dynasty": "元",
    "content": [
      "日晚北风起，少年方远游。",
      "徘徊上谷塞，眺望黄河流。",
      "峥嵘十月冰，朔色压九州。",
      "荧煌大明殿，御道接龙楼。",
      "时巡向滦水，腊雪拥蓟丘。",
      "前驱鸾凤旗，后乘貂鼠裘。",
      "尚食丰宴饫，教坊乐箜篌。",
      "百官散城邑，驼马尽归休。",
      "自今帝王都，想尔观览周。",
      "却疑书传间，不谓秦汉优。",
      "何家非许史，无客不枚邹。",
      "投轮即雨集，挥袂遽云浮。",
      "东航扶桑阴，西笮昆仑陬。",
      "变化指顾异，刍荛立言收。",
      "文物彼洛禊，土音吾越讴。",
      "私将窃禄志，勇赴随阳谋。",
      "随阳即泽雁，窃禄岂梁鹙。",
      "美玉献剑璏，精金镂帣韝。",
      "出门亟装束，行路肯滞留。",
      "布韦谩老耋，乡里惟田畴。",
      "功名幸一遇，蝼蚁尚公侯。",
      "学问敢强饰，黍稷待锄耰。",
      "当令竹帛上，直与先达侔。",
      "毋使萤爝光，肃然寸草秋。",
      "嗟予久抱疢，饯酒弗及篘。",
      "念尔忽万里，征梦或见求。",
      "宣生颇俊逸，郑子复绸缪。",
      "趾高有捷步，胸正无昏眸。",
      "早看拜家庆，共许动宸旒。",
      "传车定不碍，关钥便若抽。",
      "杏花开如锦，杨柳满陌头。",
      "去时小儿女，来诧真骅骝。"
    ]
  },
  {
    "id": "c16655df8947bf56945981dbce078787",
    "title": "送俞观光学正赴调京师",
    "authorName": "吴莱",
    "authorId": "c16655df8947bf56286674e34f87658e",
    "dynasty": "元",
    "content": [
      "昆仑东南禹九州，山高海阔峙以流。齐秦相袭一介丘，梁魏何有真浮沤。",
      "天邑当中控四陬，先生去矣不可留。二十起家今白头，独骑麒麟诵春秋。",
      "我无粮食无车舟，出门笑看双吴钩。神气化作青金虬，大江有路通淮洲。",
      "汴河急下蛟鼋愁，吕梁奔谼压黄楼。故墟荒草项与刘，泽蛇台马一战收。",
      "东连钜野荷花稠，泰山凫绎倚鲁邹。北溯衡漳冰凌浮，滹沱碣石带白沟。",
      "田光荆轲尚夷犹，掷蛙屠狗何烦求。天门荡荡开长楸，日暮道远吾骅骝。",
      "谁欤遇者多公侯，眼中劳苦问所由。南土有客非常俦，百年文献尚汝优。",
      "公车奏椟幸早投，孔姬礼乐正傍搜。齐楚辨智虚前筹，祖朝肉藿岂异谋。",
      "庾信诗赋俱雕锼，朔风吹尘织卉裘。炕床煤炭手足柔，非齑豆粥却满瓯。",
      "真珠滴槽酒或篘，伐狐燖兔进庶羞。妖歌慢舞陈箜篌，老当益壮在此游。",
      "选曹已似执券酬，皂雕一飞即掣韛。先生去矣听我讴，悠然独酌更马周，长安索米毋庸忧。"
    ]
  },
  {
    "id": "c16655df8947bf5666a6e83f1df9e298",
    "title": "同吴正传咏龚岩叟小儿高马图",
    "authorName": "吴莱",
    "authorId": "c16655df8947bf56286674e34f87658e",
    "dynasty": "元",
    "content": [
      "北平猿臂久不侯，伏波矍铄空持矛。",
      "并州小儿十岁许，双足捷走真骅骝。",
      "金鞍玉勒丝辔络，肉鬣风鬉雪龂腭。",
      "郊衢一跃自矜骄，血气未完先躏跞。",
      "汉皇神武驾英雄，西极飞来八尺龙。",
      "城东斗鸡尔尚可，碛外鸣剑吾无功。",
      "初阳却照长楸道，白发奚官泣枯草。",
      "悠悠翠盖与鸾旗，老矣骅骝那得知。"
    ]
  },
  {
    "id": "c16655df8947bf56919daed856f01dd4",
    "title": "岭南宜蒙子解渴水歌",
    "authorName": "吴莱",
    "authorId": "c16655df8947bf56286674e34f87658e",
    "dynasty": "元",
    "content": [
      "广州园官进渴水，天风夏熟宜蒙子。",
      "百花酝作甘露浆，南国烹成赤龙髓。",
      "棕榈亭高内撤餐，梧桐井压沧江乾。",
      "柏观金茎擎未湿，蓝桥玉臼捣空寒。",
      "小罂封出香覆锦，古鼎贡馀声撼寝。",
      "酒客心情辟酒兵，茶僧手段侵茶品。",
      "阿瞒口酸那得梅，茂陵肺消谁赐杯。",
      "液夺胡酥有气味，波凝海椹无尘埃。",
      "向来暑殿评汤物，沉木紫苏闻第一。"
    ]
  },
  {
    "id": "c16655df8947bf567f4278445ad7ec0f",
    "title": "观隋王度古镜记后题",
    "authorName": "吴莱",
    "authorId": "c16655df8947bf56286674e34f87658e",
    "dynasty": "元",
    "content": [
      "王家有古镜，轩氏昔铸成。",
      "太一来护冶，玄冥与储精。",
      "日月钟璀璨，龟蛇助威狞。",
      "万灵吐真水，全体洞泰清。",
      "彩奁出未半，冰片弄光晶。",
      "宝匣收不动，玉鳞闻呴声。",
      "有身尚变化，无翼欲飞行。",
      "恍然百世后，流落汾阴城。",
      "高士观即赏，胡僧识还惊。",
      "金铅拭膏泽，绛碧穿屋楹。",
      "墙垣照可彻，脏腑烛能萦。",
      "涕泣念鹦鹉，悲酸逢豹生。",
      "一朝忽屏迹，六幕黯不明。",
      "狐狸递隐现，魑魅莽纵横。",
      "皮肤峻刮削，骨髓穷敲榜。",
      "雷风傥有作，厉虐敢纷更。",
      "嗟吾幸居山，猿鹿与我争。",
      "嗟吾愿渡海，鲛鳄恐并迎。",
      "杨氏雀环在，张公龙剑并。",
      "因兹访洞穴，得不振冠缨。"
    ]
  },
  {
    "id": "c16655df8947bf5659f58ca8746f166e",
    "title": "双林寺观傅大士顶相舍利及耕具故物",
    "authorName": "吴莱",
    "authorId": "c16655df8947bf56286674e34f87658e",
    "dynasty": "元",
    "content": [
      "古稠大山趋古原，古寺突兀倚山根。",
      "小溪前流未及渡，白塔岌起高蹲蹲。",
      "傅公故宅奉香火，厦屋万间周四垣。",
      "梁朝到今数百载，兜率说法天中尊。",
      "世曾出世役妻子，家或渔扈随犁犍。",
      "道冠儒履忽一变，胡膜梵呗争骏奔。",
      "萧衍老公坐玉殿，舍身建刹开祇园。",
      "花幡乱飞欲满席，拍板歌唱闻槌门。",
      "云光灵异竟何有，仉䏿怪神宁复言。",
      "藕丝袈裟上所赐，奇锦照耀扶桑暾。",
      "龙宫四万八千卷，宝藏一转百鬼掀。",
      "贝多遗文白氎像，经律论疏洪其源。",
      "黄罗绣褥裹顶骨，舍利五色摩尼燉。",
      "一牛眠云已化石，双鹤覆雨仍轩鶱。",
      "劫风吹地日渐坏，楼阁树林无半存。",
      "青梼并耸碧宇上，落叶散到人家村。",
      "浮屠仁祠始自汉，文罽华盖何翻翻。",
      "梁时佞佛特太甚，宗祀断血徒饔飧。",
      "父兄子弟且学佛，绝灭恩爱生雠冤。",
      "台城矗天或死守，虏骑乘衅真游魂。",
      "幸灾乐祸却圜视，入室操戈恣啮吞。",
      "蜡鹅厌埋冢难远，乌幔囚辱兵氛昏。",
      "人夭小果岂不有，宇宙缺■畴能藩。",
      "一朝佛出救不得，沧海搅作黄河浑。",
      "傅公家居自天属，时复耕耨不惮烦。",
      "朝廷聪明愿不及，塔庙涌出如云屯。",
      "长干空迎佛爪发，满国欲饱民膏腱。",
      "群僧无功并仰食，我佛独不忧黎元。",
      "惜哉后王永不寤，前后丧乱同一辕。",
      "后民皈向复未已，拱手礼跪骈肩跟。",
      "咒口波澜岂祝蟒，禅心寂默犹拘猿。",
      "终然百欺几一遇，世俗琐琐吾何论。"
    ]
  },
  {
    "id": "c16655df8947bf56f8de1549a55c37d7",
    "title": "登岸泊道隆观观有金人闯海时斫柱刀迹因听客话蓬莱山紫霞洞二首",
    "authorName": "吴莱",
    "authorId": "c16655df8947bf56286674e34f87658e",
    "dynasty": "元",
    "content": [
      "我舟半夜发，举目流滔滔。",
      "倏然风万里，谁谓水一篙？",
      "幽岛不可辨，乱嶕出如鳌。",
      "侵晨始登岸，身静心实劳。",
      "小径连沮洳，玄扃閟蓬蒿。",
      "弹涂争走穴，杰步拥朱𩪋。",
      "怪花络璀璨，阴木森萧骚。",
      "东都昔奔溃，南海纷战艘。",
      "檐楹偶潜伏，部伍争遁逃。",
      "将施攻城火，尚见斫柱刀。",
      "黄屋袪晓祲，翠华湿秋涛。",
      "运往龙蜕久，人来鹤飞高。",
      "曲峦迷丹鼎，清沼烛鬓毛。",
      "毋烦踞龟壳，自此辞卢敖。"
    ]
  },
  {
    "id": "c16655df8947bf56f8de15496a9be004",
    "title": "登岸泊道隆观观有金人闯海时斫柱刀迹因听客话蓬莱山紫霞洞二首",
    "authorName": "吴莱",
    "authorId": "c16655df8947bf56286674e34f87658e",
    "dynasty": "元",
    "content": [
      "起行海东洲，重险忽已渡。",
      "由来产神奇，政为孤绝故。",
      "幽芳岝𡺀搜，修蛰高嶅赴。",
      "荒烟凄暗潮，旭日照晴树。",
      "似闻蓬莱山，去此特跬步。",
      "蟠根迄中立，发乳森外护。",
      "紫氛蒸作霞，玄浪激为雾。",
      "古穴通若舆，灵文读不句。",
      "赤玉舄者谁，黄金阙何处。",
      "常疑方士说，未省仙子遇。",
      "芝草空汉廷，鲸鱼压秦路。",
      "彼犹莫能得，今我独何据。",
      "冯夷开水宫，御寇控风驭。",
      "从渠指虚无，此计恐迟暮。"
    ]
  },
  {
    "id": "c16655df8947bf5677990ae889d2545b",
    "title": "望马秦桃花诸山羡门安期生隐处",
    "authorName": "吴莱",
    "authorId": "c16655df8947bf56286674e34f87658e",
    "dynasty": "元",
    "content": [
      "此去何可极，中心忽伤悲。",
      "乱山插沧海，千叠壮且奇。",
      "信哉神仙宅，而养云雾姿。",
      "雕锼鬼斧觖，刮濯龙湫移。",
      "坎窞森立剑，槎枒割灵旗。",
      "微涵赤岸水，暗产琼田芝。",
      "老生今安在，方士不我欺。",
      "经过燕齐靡，出没楚汉危。",
      "挟山作书镇，分海为砚池。",
      "残花锦石烂，淡墨珠岩披。",
      "东溟地涵蓄，北极天斡维。",
      "玉舄投已远，桑田变难期。",
      "誓追凌波步，行折拂日枝。",
      "羽丘杳如梦，玄圃深更疑。",
      "岂无抱朴子，去我乃若遗。",
      "空馀炼药鼎，尚有樵人知。"
    ]
  },
  {
    "id": "c16655df894da64cd2d65a5b8bf2a958",
    "title": "泖塘夜思",
    "authorName": "邵亨贞",
    "authorId": "c16655df894da64cd1457b72d1457b72",
    "dynasty": "元",
    "content": [
      "宿雾随云敛，寒星著水明。",
      "客舟移远岸，戍柝报初更。",
      "老觉驰驱倦，愁思丧乱平。",
      "故人鸡黍约，岁晚更多情。"
    ]
  },
  {
    "id": "c16655df894da64c599395bee80166ce",
    "title": "次韵答松雨上人",
    "authorName": "邵亨贞",
    "authorId": "c16655df894da64cd1457b72d1457b72",
    "dynasty": "元",
    "content": [
      "老来祇恋旧儒巾，放浪犹能矫俗尘。",
      "晚节黄花希晋士，《阳春白雪》愧巴人。",
      "高怀无出中边事，末路何惭寂寞滨。",
      "但得交情似支遁，白头相见只如新。"
    ]
  },
  {
    "id": "c16655df894da64c43e278c0941bb24e",
    "title": "暮春过溪上旋即返棹早秋成四韵奉寄",
    "authorName": "邵亨贞",
    "authorId": "c16655df894da64cd1457b72d1457b72",
    "dynasty": "元",
    "content": [
      "桃花浪里泊扁舟，草草相逢恨莫留。",
      "一自春风来折简，几番夜月独登楼。",
      "尘踪偃蹇长怀旧，蓬鬓萧疏又见秋。",
      "为报故人安好在，身闲不负远公游。"
    ]
  },
  {
    "id": "c16655df894da64c684e637182238ccf",
    "title": "至日有寄南金兄奉寄",
    "authorName": "邵亨贞",
    "authorId": "c16655df894da64cd1457b72d1457b72",
    "dynasty": "元",
    "content": [
      "一从之子移家去，久矣溪居绝赏音。",
      "万事无情空过眼，三年不见转关心。",
      "春风彩笔新诗少，夜雨青灯旧梦深。",
      "今日柴门又冬至，野梅花下独沉吟。"
    ]
  },
  {
    "id": "c16655df894da64c9d1a348d4749488b",
    "title": "和曲江先生元夕寿伯翔翁作",
    "authorName": "邵亨贞",
    "authorId": "c16655df894da64cd1457b72d1457b72",
    "dynasty": "元",
    "content": [
      "青袍朝士识贞元，时论前修教子孙。",
      "彩笔自堪修五凤，黄金谁复购《长门》。",
      "雨深灯火杯频举，梦入池塘草渐繁。",
      "兵后吴山春尚好，莺花应满旧家园。"
    ]
  },
  {
    "id": "c16655df894da64c8e2b0c417502ab01",
    "title": "泖滨见荷花二首",
    "authorName": "邵亨贞",
    "authorId": "c16655df894da64cd1457b72d1457b72",
    "dynasty": "元",
    "content": [
      "每爱西湖六月凉，水花风动画船香。",
      "碧筒行酒从容醉，红锦游帷次第张。",
      "月殿承恩沾沆瀣，星槎流影下陂塘。",
      "江南秋冷红衣落，离立西风旧恨长。"
    ]
  },
  {
    "id": "c16655df894da64c8e2b0c417e390bff",
    "title": "泖滨见荷花二首",
    "authorName": "邵亨贞",
    "authorId": "c16655df894da64cd1457b72d1457b72",
    "dynasty": "元",
    "content": [
      "吴山风物久荒凉，十里红蕖失旧香。",
      "贝阙珠宫浑寂寞，弓腰舞袖亦更张。",
      "冯夷鼓罢风生渚，太乙舟迷月暗塘。",
      "异县相思正愁绝，一声羌笛楚天长。"
    ]
  },
  {
    "id": "c16655df894da64cb9fab4d2db47cebb",
    "title": "贞溪初夏六首",
    "authorName": "邵亨贞",
    "authorId": "c16655df894da64cd1457b72d1457b72",
    "dynasty": "元",
    "content": [
      "雨后深林竹笋肥，渡头风急柳花飞。",
      "柴门不掩绿阴静，人在闲窗试苎衣。"
    ]
  },
  {
    "id": "c16655df894da64cb9fab4d246143cef",
    "title": "贞溪初夏六首",
    "authorName": "邵亨贞",
    "authorId": "c16655df894da64cd1457b72d1457b72",
    "dynasty": "元",
    "content": [
      "绿阴桑柘满高原，白水蒹葭接远村。",
      "江上人家无俗事，轻舟载网过柴门。"
    ]
  },
  {
    "id": "c16655df894da64cb9fab4d2c83dc947",
    "title": "贞溪初夏六首",
    "authorName": "邵亨贞",
    "authorId": "c16655df894da64cd1457b72d1457b72",
    "dynasty": "元",
    "content": [
      "巡檐燕子掠晴丝，隔水茶烟出院迟。",
      "草色入帘人不到，午风吹暖梦回时。"
    ]
  },
  {
    "id": "c16655df894da64cb9fab4d2607798be",
    "title": "贞溪初夏六首",
    "authorName": "邵亨贞",
    "authorId": "c16655df894da64cd1457b72d1457b72",
    "dynasty": "元",
    "content": [
      "春水初收露浅沙，野人相见问年华。",
      "芒鞋竹杖前村路，烟树深深叫乳鸦。"
    ]
  },
  {
    "id": "c16655df894da64cb9fab4d2997737f0",
    "title": "贞溪初夏六首",
    "authorName": "邵亨贞",
    "authorId": "c16655df894da64cd1457b72d1457b72",
    "dynasty": "元",
    "content": [
      "楝花风起漾微波，野渡舟轻客自过。",
      "沙上儿童临水立，戏将萍藻饲黄鹅。"
    ]
  },
  {
    "id": "c16655df894da64cb9fab4d2ec5d9cd2",
    "title": "贞溪初夏六首",
    "authorName": "邵亨贞",
    "authorId": "c16655df894da64cd1457b72d1457b72",
    "dynasty": "元",
    "content": [
      "巷巷缫车桑茧熟，村村社鼓野神来。",
      "鹁鸠声向树阴里，花下柴扉昼不开。"
    ]
  },
  {
    "id": "c16655df8997a7a1b1594e9784f13fc3",
    "title": "赠别任毅夫御史行台陕西",
    "authorName": "文矩",
    "authorId": "c16655df8997a7a1d1457b72d1457b72",
    "dynasty": "元",
    "content": [
      "金天行秋河汉凉，星轺夜起尚书郎。",
      "陇山晴树熙化日，燉煌楚道沾飞霜。",
      "天边鸾鹄意自远，草间狐兔无苦伤。",
      "丈夫树业方如此，探别不用愁中肠。"
    ]
  },
  {
    "id": "c16655df8997a7a1a6286d7ca8d63055",
    "title": "次元复初韵送虞伯生代祠江渎二首",
    "authorName": "文矩",
    "authorId": "c16655df8997a7a1d1457b72d1457b72",
    "dynasty": "元",
    "content": [
      "成均十载宛遗经，未识沙墩长短亭。",
      "旌旆晓霞穿化日，文章秋月映华星。",
      "鸟鸣春昼岷江白，鹘没天低陇树青。",
      "四海车书今混一，摩挲剑阁重镌铭。"
    ]
  },
  {
    "id": "c16655df8997a7a1a6286d7ce3bebd16",
    "title": "次元复初韵送虞伯生代祠江渎二首",
    "authorName": "文矩",
    "authorId": "c16655df8997a7a1d1457b72d1457b72",
    "dynasty": "元",
    "content": [
      "出宿春城宿雾低，阅人老眼似层梯。",
      "功名愧我蝇钻纸，文采怜君玉在泥。",
      "蜀道连云春系马，巴山踏月夜闻鸡。",
      "赠言知笑瀛洲客，冷落梅花日又西。"
    ]
  },
  {
    "id": "c16655df8997a7a1833ad1e8c489bd9e",
    "title": "和宁致陶幽怀",
    "authorName": "文矩",
    "authorId": "c16655df8997a7a1d1457b72d1457b72",
    "dynasty": "元",
    "content": [
      "时雨息氛翳，高林嘒风蝉。",
      "端居惬孤尚，图书静当轩。",
      "凉飔薄棂户，微爽生简编。",
      "客来聊与乐，客去自复眠。",
      "徜徉永今夕，庶以全吾天。"
    ]
  },
  {
    "id": "c16655df8997a7a14f4d5f50aaae42cf",
    "title": "送马伯庸御史奉使关陇",
    "authorName": "文矩",
    "authorId": "c16655df8997a7a1d1457b72d1457b72",
    "dynasty": "元",
    "content": [
      "圣朝启文运，同轨来无方。",
      "夫君起天关，崛起千仞翔。",
      "修辞陋史汉，高步追黄堂。",
      "乃祖尚书君，树立何堂堂。",
      "昔在帝世祖，荣身事戎行。",
      "风云一朝会，奕世传芬芳。",
      "矧君擢高科，有业未易量。",
      "斯文系政教，治忽慎弛张。",
      "世岂无勇者，舍君吾何望。",
      "勿为守铅椠，局束徒苦伤。",
      "僦屋京城居，去君百举趾。",
      "闻君起冠廌，僮走亦欣喜。",
      "况当远于征，无言讵能已。",
      "朝风号空桑，众草日披靡。",
      "河关尚疮痍，圣度乃弘伟。",
      "翳彼涵大休，能不怀愧耻。",
      "艰危见臣节，维持赖风纪。",
      "温言表遗忠，生气凛不死。",
      "乃知烈丈夫，岂独鲁连子。"
    ]
  },
  {
    "id": "c16655df8997a7a11f716bcb1fa1ad2a",
    "title": "题楚山春晓图",
    "authorName": "文矩",
    "authorId": "c16655df8997a7a1d1457b72d1457b72",
    "dynasty": "元",
    "content": [
      "荆门雪霁江树芳，巫峡冉冉愁云长。山猿杜鹃叫落日，风洒露沐何苍凉。",
      "六龙从东来，晓气开扶桑。天高雨绝人事变，解环结佩空相望。",
      "渚宫西澨连三湘，画中隐隐听鸣榔。安得置我栖其旁，为君一曲歌沧浪。"
    ]
  },
  {
    "id": "c16655df8997a7a17bc0948e2510eac5",
    "title": "题中庆学庙壁二首",
    "authorName": "文矩",
    "authorId": "c16655df8997a7a1d1457b72d1457b72",
    "dynasty": "元",
    "content": [
      "世皇昔仗钺，泛扫开八垠。",
      "兹方迩彭濮，同气皆吾人。",
      "祥曦洞幽闇，化雨清炎氛。",
      "哀尔穷发黔，煦以天地春。",
      "魋卉袭冠带，鸟语同书文。",
      "迩来六十载，含哺知尊亲。",
      "人心异禽犊，适性非难驯。",
      "吾闻古王政，不以土役民。",
      "季世乃夸夺，畦町逾纷纷。",
      "七纵昧柔远，降女伤王尊。",
      "吾元有至德，万古钦皇仁。"
    ]
  },
  {
    "id": "c16655df8997a7a17bc0948e398b9d25",
    "title": "题中庆学庙壁二首",
    "authorName": "文矩",
    "authorId": "c16655df8997a7a1d1457b72d1457b72",
    "dynasty": "元",
    "content": [
      "素王万世师，国经有常祀。",
      "滇南古荒服，荐祼岂异礼。",
      "王宫正南面，温厉思敬止。",
      "豆笾具威仪，登献何纚纚。",
      "升歌永齐商，琴瑟散宫徵。",
      "共言唐法曲，岁久复惉懘。",
      "陋邦何足徵，居夷圣所儗。",
      "于皇人文化，道大孰与比。",
      "六经如日月，洞照无远迩。",
      "叙秩敦彝伦，百王同一轨。",
      "邈哉天何言，悠悠政如此。"
    ]
  },
  {
    "id": "c16655df8997a7a1f0d570894ce71bc4",
    "title": "九叠屏",
    "authorName": "文矩",
    "authorId": "c16655df8997a7a1d1457b72d1457b72",
    "dynasty": "元",
    "content": [
      "吾闻匡山云锦九叠之胜神所栖，界天绝壁云为梯。",
      "鸟飞摩霄注壑不可到，上有泰始之积雪，下有历劫之冰澌。",
      "灵岫仙岩虎豹远，绿树杳杳青猿啼。蔡元君，腾空子，今何处，桃花石室遍岩户。",
      "扪箕历轸欲上去转迷，中有神君指仙路。石梁浮空来，浩然启天关。",
      "手扪五老顶，足蹑香炉烟。但见飞霞笑电摇光九道叠云锦，天河中断摧，铁山何巀嶪，素浪决出昆仑巅。",
      "悬流一泻数千仞，跳珠迸出与石恣斗，却上倒作雪涛翻。",
      "长松吹香洒晴雾，玉泓直下含清寒。呜呼，安得南箕为杯此水为酒。",
      "手携云旗唤王母，排献吾君千万寿。畅皇风，包九有，七十二君同不朽。",
      "却容三十六帝有外臣，尽乞南山种三秀。清水黄尘一回首，庐君此意今知否？"
    ]
  },
  {
    "id": "c16655df89b13dae4d0cc4a13653bb4b",
    "title": "续兰亭会补山阴令虞国诗",
    "authorName": "郑彝",
    "authorId": "c16655df89b13daed1457b72d1457b72",
    "dynasty": "元",
    "content": [
      "夙驾税幽麓，泛醴循流澜。",
      "芳蕤被岩濑，葩萼耀林端。",
      "靡靡时运近，期焉抚岏巑。",
      "主欣远宾集，陶然有馀欢。"
    ]
  },
  {
    "id": "c16655df89be6bfeac3bb4e7ec7af717",
    "title": "忠景庙德庆",
    "authorName": "蔡尽忠",
    "authorId": "c16655df89be6bfed1457b72d1457b72",
    "dynasty": "元",
    "content": [
      "不受生前辱，应荣身后封。",
      "竹抽忠义节，雨过大夫松。",
      "长洒英雄泪，空浇磊落胸。",
      "倚空长剑在，千古仰高风。"
    ]
  },
  {
    "id": "c16655df8a42510714fcaac15d757c43",
    "title": "送刘道夫",
    "authorName": "贡奎",
    "authorId": "c16655df8a425107e004061401e9565c",
    "dynasty": "元",
    "content": [
      "西罨松篁路，雪消沙水清。",
      "天寒行役倦，酒醒别愁生。",
      "落日横车影，长云送雁声。",
      "梅花应未发，留待照春晴。"
    ]
  },
  {
    "id": "c16655df8a42510778505fe6bc655bb1",
    "title": "秋日陪集贤学士赵公敬夫憩龙山玄真宫",
    "authorName": "贡奎",
    "authorId": "c16655df8a425107e004061401e9565c",
    "dynasty": "元",
    "content": [
      "山转疑无地，人家近隔村。",
      "野田秋穫闹，冈路晚行喧。",
      "川净云生石，溪平水到门。",
      "偶寻高士隐，相见遂忘言。"
    ]
  },
  {
    "id": "c16655df8a4251075aaf8f530fde09af",
    "title": "和郑义山韵",
    "authorName": "贡奎",
    "authorId": "c16655df8a425107e004061401e9565c",
    "dynasty": "元",
    "content": [
      "自笑谋身拙，相逢客岁寒。",
      "江湖犹泛梗，日月奈飞丸。",
      "冻雪封阶合，微灯照影单。",
      "乡愁千万斛，消得酒杯宽。"
    ]
  },
  {
    "id": "c16655df8a4251070baa7b7bb9aabbbd",
    "title": "阳墅道中",
    "authorName": "贡奎",
    "authorId": "c16655df8a425107e004061401e9565c",
    "dynasty": "元",
    "content": [
      "马上千峰列，溪行不尽源。",
      "野船高似屋，山县小如村。",
      "路绕田间曲，池漫雨后浑。",
      "静来应最乐，绿树拥柴门。"
    ]
  },
  {
    "id": "c16655df8a42510715f7c08ce259bcd5",
    "title": "灯花",
    "authorName": "贡奎",
    "authorId": "c16655df8a425107e004061401e9565c",
    "dynasty": "元",
    "content": [
      "今夕离家远，灯花尽意开。",
      "绿烟浮小晕，红焰落轻煤。",
      "影照频占喜，心挑莫见猜。",
      "遥知儿女坐，欢笑对银台。"
    ]
  },
  {
    "id": "c16655df8a4251070d4fb0cf0b6298db",
    "title": "和戴剡源同史宪使游三天洞二首",
    "authorName": "贡奎",
    "authorId": "c16655df8a425107e004061401e9565c",
    "dynasty": "元",
    "content": [
      "洞底天无隔，多应禹凿开。",
      "海声通屈曲，石汗洗尘埃。",
      "欲探岩崖去，空令杖履回。",
      "无端僧占住，多少后人来。"
    ]
  },
  {
    "id": "c16655df8a4251070d4fb0cf7b6057cf",
    "title": "和戴剡源同史宪使游三天洞二首",
    "authorName": "贡奎",
    "authorId": "c16655df8a425107e004061401e9565c",
    "dynasty": "元",
    "content": [
      "古寺何年建，□低屋乱巢。",
      "老松擎雨盖，修竹拂云梢。",
      "石压泉声伏，山回陇势包。",
      "追随记今日，照影俯池坳。"
    ]
  },
  {
    "id": "c16655df8a4251079ca7ed93a0dbc0c2",
    "title": "居庸关早行",
    "authorName": "贡奎",
    "authorId": "c16655df8a425107e004061401e9565c",
    "dynasty": "元",
    "content": [
      "茅屋闻鸡起，羸骖并辔行。",
      "涧深孤碓响，山暗数灯明。",
      "细忆昔题处，空惭不弃名。",
      "客愁偏切耳，斜月候虫鸣。"
    ]
  },
  {
    "id": "c16655df8a4251071ba23e1ffa6b3ceb",
    "title": "同朱克齐蒋教授游大梵寺二首",
    "authorName": "贡奎",
    "authorId": "c16655df8a425107e004061401e9565c",
    "dynasty": "元",
    "content": [
      "远客闲无计，微官欲赋归。",
      "偶寻幽寺去，颇觉俗情非。",
      "涸泽饥鹰恋，高空独雁飞。",
      "西风如有意，向晚袭人衣。"
    ]
  },
  {
    "id": "c16655df8a4251071ba23e1fda661b26",
    "title": "同朱克齐蒋教授游大梵寺二首",
    "authorName": "贡奎",
    "authorId": "c16655df8a425107e004061401e9565c",
    "dynasty": "元",
    "content": [
      "梅竹野人家，横塘跨古槎。",
      "日斜鸣远犊，风急乱栖鸦。",
      "细路妨行辙，高楼促怨笳。",
      "感怀无尽景，流恨到天涯。"
    ]
  },
  {
    "id": "c16655df8a4251071d6e495fc31593b4",
    "title": "枪竿岭",
    "authorName": "贡奎",
    "authorId": "c16655df8a425107e004061401e9565c",
    "dynasty": "元",
    "content": [
      "薄宦辞家远，经秋未得归。",
      "直随山北去，却背雁南飞。",
      "川净白云起，郊平红树微。",
      "忆曾留宿处，立马认还非。"
    ]
  },
  {
    "id": "c16655df8a42510700fffe705fd4b5aa",
    "title": "再和前韵二首",
    "authorName": "贡奎",
    "authorId": "c16655df8a425107e004061401e9565c",
    "dynasty": "元",
    "content": [
      "乔木苍烟合，清江旅雁归。",
      "功名遗史在，城郭昔人非。",
      "家远书犹隔，春阴絮欲飞。",
      "缁尘空满眼，终日到征衣。"
    ]
  },
  {
    "id": "c16655df8a42510700fffe70df5973d7",
    "title": "再和前韵二首",
    "authorName": "贡奎",
    "authorId": "c16655df8a425107e004061401e9565c",
    "dynasty": "元",
    "content": [
      "清溪盘百曲，虹影驾横槎。",
      "春事怨行客，夕阳啼乱鸦。",
      "山明分众木，天阔散悲笳。",
      "却羡僧家胜，推窗瞰水涯。"
    ]
  },
  {
    "id": "c16655df8a42510709b78b999ab771ef",
    "title": "宿三闸",
    "authorName": "贡奎",
    "authorId": "c16655df8a425107e004061401e9565c",
    "dynasty": "元",
    "content": [
      "小市人家簇，扁舟晚色清。",
      "山回倾地势，闸险著沟声。",
      "岸石篙存迹，溪风树引情。",
      "明朝顺流去，万里眼初明。"
    ]
  },
  {
    "id": "c16655df8a4251079fee4315ed57ac94",
    "title": "济州",
    "authorName": "贡奎",
    "authorId": "c16655df8a425107e004061401e9565c",
    "dynasty": "元",
    "content": [
      "旧济知何处，新城久作州。",
      "危桥通去驿，高堰裹行舟。",
      "市杂荆吴客，河分兖泗流。",
      "人烟多似簇，聒耳厌喧啾。"
    ]
  },
  {
    "id": "c16655df8a4251079e9ec8f4fed48628",
    "title": "次韵袁伯长舟中杂书三首",
    "authorName": "贡奎",
    "authorId": "c16655df8a425107e004061401e9565c",
    "dynasty": "元",
    "content": [
      "百里长堤上，茏葱夏木清。",
      "山云含雨重，溟浪挟风轻。",
      "弱质辞官责，归心数驿程。",
      "江湖眼前阔，点点白鸥明。"
    ]
  },
  {
    "id": "c16655df8a4251079e9ec8f4f0dee85f",
    "title": "次韵袁伯长舟中杂书三首",
    "authorName": "贡奎",
    "authorId": "c16655df8a425107e004061401e9565c",
    "dynasty": "元",
    "content": [
      "忆昔相逢日，维舟夕树边。",
      "岸花飞别酒，江雁落鸣弦。",
      "梦断三年客，云分万里天。",
      "因君共行役，抚卷重悽然。"
    ]
  },
  {
    "id": "c16655df8a4251079e9ec8f4d6f82b7b",
    "title": "次韵袁伯长舟中杂书三首",
    "authorName": "贡奎",
    "authorId": "c16655df8a425107e004061401e9565c",
    "dynasty": "元",
    "content": [
      "渐老惭何益，扁舟稍涴尘。",
      "贴云鹰翅阔，浮日草光匀。",
      "坐侧民风歉，行甘客计贫。",
      "遥知故园竹，新绿半成筠。"
    ]
  },
  {
    "id": "c16655df8a4251074a74ef5a0a2c27ce",
    "title": "清河",
    "authorName": "贡奎",
    "authorId": "c16655df8a425107e004061401e9565c",
    "dynasty": "元",
    "content": [
      "溪碧石生处，山青云起时。",
      "藕花红映岸，藤蔓翠牵篱。",
      "落日渔家网，微风酒市旗。",
      "顺流船渐急，翻觉去心迟。"
    ]
  },
  {
    "id": "c16655df8a4251077cf9cf9b576d98ad",
    "title": "彭城夜泊",
    "authorName": "贡奎",
    "authorId": "c16655df8a425107e004061401e9565c",
    "dynasty": "元",
    "content": [
      "今夜彭城月，楼头又许高。",
      "故乡千里别，浮世百年劳。",
      "酒力消残梦，诗怀起旧豪。",
      "西风稻粱雁，江海去嗷嗷。"
    ]
  },
  {
    "id": "c16655df8a4251074df48ad105498f1f",
    "title": "真州",
    "authorName": "贡奎",
    "authorId": "c16655df8a425107e004061401e9565c",
    "dynasty": "元",
    "content": [
      "一雨淮南霁，新城喜暂登。",
      "江平流浩浩，山远路层层。",
      "大舶连樯发，高楼列槛凭。",
      "北居殊觉久，眼畏火云蒸。"
    ]
  },
  {
    "id": "c16655df8a42510755a90a9da50a6d61",
    "title": "郊行",
    "authorName": "贡奎",
    "authorId": "c16655df8a425107e004061401e9565c",
    "dynasty": "元",
    "content": [
      "树末炊烟绿，人家住涧西。",
      "风轻莺语滑，泥重燕飞低。",
      "病渴怜新酿，闲吟忆旧题。",
      "小庄蚕最熟，喜欲报山妻。"
    ]
  },
  {
    "id": "c16655df8a425107fa3b668c363a5681",
    "title": "立秋日留阳墅庵",
    "authorName": "贡奎",
    "authorId": "c16655df8a425107e004061401e9565c",
    "dynasty": "元",
    "content": [
      "林阴攲枕午鸡啼，薄梦惊回尽已迷。",
      "漠漠苍烟杉一径，粼粼碧浪稻千畦。",
      "龙湫剩救年来旱，虎迹新行雨后蹄。",
      "自表泷冈何日事？",
      "伤心泪洒夕阳西。"
    ]
  },
  {
    "id": "c16655df8a42510724297f4f244e7856",
    "title": "久留翰院思归",
    "authorName": "贡奎",
    "authorId": "c16655df8a425107e004061401e9565c",
    "dynasty": "元",
    "content": [
      "日日思归未有期，梦魂几度绕园池。",
      "白云满地山深处，红日当檐雪霁时。",
      "竹外板舆春步小，花间银烛夜筵迟。",
      "好将乌鹊频占喜，便买归舟泛碧漪。"
    ]
  },
  {
    "id": "c16655df8a425107daf36e59afaa930c",
    "title": "寄张芳洲",
    "authorName": "贡奎",
    "authorId": "c16655df8a425107e004061401e9565c",
    "dynasty": "元",
    "content": [
      "客里秋风厌道途，归来决策侣樵渔。",
      "知心白石烟霞在，满眼青山故旧疏。",
      "畏热还思亲枕簟，爱闲应愧负琴书。",
      "麻姑池上花如锦，何日相过驾短车。"
    ]
  },
  {
    "id": "c16655df8a4251071d6e495f3cfd7261",
    "title": "枪竿岭",
    "authorName": "贡奎",
    "authorId": "c16655df8a425107e004061401e9565c",
    "dynasty": "元",
    "content": [
      "百折回冈势欲迷，举头山市与云齐。",
      "经行绝似江南路，落日青林杜宇啼。"
    ]
  },
  {
    "id": "c16655df8a4251071a659e3ed9f82ac3",
    "title": "李陵台次韵杨学士",
    "authorName": "贡奎",
    "authorId": "c16655df8a425107e004061401e9565c",
    "dynasty": "元",
    "content": [
      "青山绕驿客重来，十里羸骖首重回。",
      "今古李陵悲绝处，夕阳野牧下荒台。"
    ]
  },
  {
    "id": "c16655df8a4251070c4946e4bb9c8dec",
    "title": "上蓝寺",
    "authorName": "贡奎",
    "authorId": "c16655df8a425107e004061401e9565c",
    "dynasty": "元",
    "content": [
      "古寺回廊雪满阶，官闲因访老僧来。",
      "一方晴日檐声响，绝爱小窗临竹开。"
    ]
  },
  {
    "id": "c16655df8a4251074f464fe156b284a8",
    "title": "舟中偶成",
    "authorName": "贡奎",
    "authorId": "c16655df8a425107e004061401e9565c",
    "dynasty": "元",
    "content": [
      "稻花水落正鱼肥，湖上孤云带雨归。",
      "林影倒涵波镜动，白鸥低傍钓船飞。"
    ]
  },
  {
    "id": "c16655df8a42510766fd5a54b99d2372",
    "title": "过广德",
    "authorName": "贡奎",
    "authorId": "c16655df8a425107e004061401e9565c",
    "dynasty": "元",
    "content": [
      "黄尘鞍马夕阳边，不到桐川十二年。",
      "万事只多新白发，虚名何日赋归田。"
    ]
  },
  {
    "id": "c16655df8a42510772e138d78b9b2b64",
    "title": "偶成",
    "authorName": "贡奎",
    "authorId": "c16655df8a425107e004061401e9565c",
    "dynasty": "元",
    "content": [
      "潋潋横塘柳四围，雨馀来看绿阴肥。",
      "燕翎拂处波如縠，半幅深红漾落晖。"
    ]
  },
  {
    "id": "c16655df8a4251072f6f346c384824fe",
    "title": "池州郡斋除夜寄呈家君",
    "authorName": "贡奎",
    "authorId": "c16655df8a425107e004061401e9565c",
    "dynasty": "元",
    "content": [
      "郡斋寥落夜无眠，纸帐青灯思悄然。",
      "不是今生惜今夕，却缘明日是明年。"
    ]
  },
  {
    "id": "c16655df8a425107a0036cf7113d5f3c",
    "title": "望池州山",
    "authorName": "贡奎",
    "authorId": "c16655df8a425107e004061401e9565c",
    "dynasty": "元",
    "content": [
      "少年江上一官闲，老去重来似梦间。",
      "欲觅故人行乐处，白云遮尽九华山。"
    ]
  },
  {
    "id": "c16655df8a425107c163266b992af6e6",
    "title": "慈湖矶",
    "authorName": "贡奎",
    "authorId": "c16655df8a425107e004061401e9565c",
    "dynasty": "元",
    "content": [
      "碧萝交蔓络崖阴，潭底潜蛟万仞深。",
      "今古江流推不去，湿云长护最高岑。"
    ]
  },
  {
    "id": "c16655df8a425107e700918ca18c019b",
    "title": "题扇",
    "authorName": "贡奎",
    "authorId": "c16655df8a425107e004061401e9565c",
    "dynasty": "元",
    "content": [
      "花禁春游玉辇迟，君恩同载妾深辞。",
      "娉婷团扇秋风底，犹似增成宠幸时。"
    ]
  },
  {
    "id": "c16655df8a4251079c02f26108bf7133",
    "title": "寄报国寺欣笑隐",
    "authorName": "贡奎",
    "authorId": "c16655df8a425107e004061401e9565c",
    "dynasty": "元",
    "content": [
      "江海无端客路长，扁舟明日棹沧浪。",
      "遥知风雨溪窗夜，梦逐潮声到上方。"
    ]
  },
  {
    "id": "c16655df8a4251071cd2c106c12a2c99",
    "title": "赋牡丹",
    "authorName": "贡奎",
    "authorId": "c16655df8a425107e004061401e9565c",
    "dynasty": "元",
    "content": [
      "曲槛春如锦，晴开晓日妍。",
      "树摇风影乱，枝滴露光圆。",
      "玉佩停湘女，金盘拱汉仙。",
      "翠填宫鬓巧，黄染御袍鲜。",
      "力费青工造，名随绮语传。",
      "细翎层拥鹤，弱翅独迎蝉。",
      "倚竹成双立，留华任众先。",
      "久看心已倦，欲折意还怜。",
      "洛谱今存几，吴园路忆千。",
      "可应频载酒，相与醉华年。"
    ]
  },
  {
    "id": "c16655df8a4251074a43697b86549018",
    "title": "次王士容经历赋广东二十韵",
    "authorName": "贡奎",
    "authorId": "c16655df8a425107e004061401e9565c",
    "dynasty": "元",
    "content": [
      "巨镇雄江表，炎州介岭巅。",
      "通津波险涉，接驿路高缘。",
      "土贡来遐远，舆图按末颠。",
      "犷民疲斗蚁，狡吏攫饥鹯。",
      "蛊念山多瘴，蒙知地出泉。",
      "黄浮乌影淡，红晕蜃光连。",
      "石老苔成藓，崖阴笋作鞭。",
      "翠屏开近嶂，素练杳回川。",
      "禽弄千般巧，花分四序妍。",
      "九重严政治，六辔选时贤。",
      "喜际风云会，同沾雨露天。",
      "胜谈莲幕内，妙句药阶前。",
      "苦味槟榔好，清香荔子悬。",
      "罕逢苑北马，富聚海南船。",
      "古迹荒城碣，晴炊野墅烟。",
      "行经韩子窜，蛮耻越王偏。",
      "贾客财常万，僧尼寺或千。",
      "整絺冬亦尔，乘屩俗依然。",
      "人物生唐相，儒风盛孔编。",
      "快心时小憩，过眼境频迁。",
      "发兴超言外，销愁向酒边。",
      "入朝应报最，何得赋归田。"
    ]
  },
  {
    "id": "c16655df8a425107cad70506564ba2dc",
    "title": "题虞少监小像",
    "authorName": "贡奎",
    "authorId": "c16655df8a425107e004061401e9565c",
    "dynasty": "元",
    "content": [
      "岩壑高堂上，烟霞眼底清。",
      "向来曾寄迹，老去未忘情。",
      "茅屋苍林掩，藤崖白道萦。",
      "远峰云际直，孤嶂水边横。",
      "宿雨分浓澹，斜阳闪晦明。",
      "折梅惊雪坠，倚竹待风生。",
      "岭断炊烟补，沙回甃岸倾。",
      "杂花浮野意，飞瀑送溪声。",
      "妇馌忻鸠唤，儿耕感犊鸣。",
      "揽衣随处坐，曳杖有时行。",
      "拄笏曾招爽，投簪每惧盈。",
      "他年著书乐，应不愧虞卿。"
    ]
  },
  {
    "id": "c16655df8a425107867b101a32e42926",
    "title": "舟宿荻港",
    "authorName": "贡奎",
    "authorId": "c16655df8a425107e004061401e9565c",
    "dynasty": "元",
    "content": [
      "冉冉秋云暮，冲寒买去船。",
      "长江泻吴、楚，故国澹风烟。",
      "日黯芦翻雪，矶危浪拍天。",
      "蛟鼍潜暗壑，雁鹜起平川。",
      "虎饮沙遗迹，龙归窟濩涎。",
      "岸崩悬老树，山暗失层颠。",
      "灵庙森长戟，奔滩抱古廛。",
      "渔家罾网集，商舶鼓钲阗。",
      "登览谁无恐，漂零客有篇。",
      "浮生行役苦，即合卧林泉。"
    ]
  },
  {
    "id": "c16655df8a4251075ea2d7255e3f3d6a",
    "title": "避暑",
    "authorName": "贡奎",
    "authorId": "c16655df8a425107e004061401e9565c",
    "dynasty": "元",
    "content": [
      "避暑北山下，修篁夹林阴。",
      "客来澹忘言，稍觉清我心。",
      "酷暑尚可避，酷吏不可禁。",
      "迹绝畏途辙，凉飙散尘襟。",
      "却嗟避名者，犹恨山未深。",
      "为言暑与吏，纵酷何能侵。"
    ]
  },
  {
    "id": "c16655df8a425107529ffed97f396e43",
    "title": "敬亭山",
    "authorName": "贡奎",
    "authorId": "c16655df8a425107e004061401e9565c",
    "dynasty": "元",
    "content": [
      "名山镇宣郡，古祠崇敬亭。",
      "杰构靓深岩，飞廊引重扃。",
      "陟彼百仞高，始觉万类形。",
      "楼殿势益弘，兵卫森幽灵。",
      "增秩睹隆典，纶音播明廷。",
      "丰穰走祈报，烟燎浮芳馨。",
      "竹树蔽险壑，虚阑俯南坰。",
      "麻姑湖上碧，华阳天际青。",
      "神飙飒然起，新凉濯微醒。",
      "疏雨映白石，垂虹截苍冥。",
      "永言李谢游，岂惜岁月零。",
      "悠悠孤云去，渺渺从双軿。",
      "招之殊未来，庄思展函经。"
    ]
  },
  {
    "id": "c16655df8a425107ff9e6c3868e6fc4b",
    "title": "梦故人",
    "authorName": "贡奎",
    "authorId": "c16655df8a425107e004061401e9565c",
    "dynasty": "元",
    "content": [
      "千里万里道，三年二年别。",
      "鸿雁去复来，我友音书绝。",
      "梦中忽一见，款语情更切。",
      "觉来失处所，残釭半明灭。",
      "相思各天涯，长夜寒剽冽。",
      "风霜草木变，贫贱不易节。",
      "中心谅谁知，素月当空洁。"
    ]
  },
  {
    "id": "c16655df8a425107ad87351bfc3be0f4",
    "title": "题董简卿所藏潇湘图",
    "authorName": "贡奎",
    "authorId": "c16655df8a425107e004061401e9565c",
    "dynasty": "元",
    "content": [
      "潇湘在何处？展卷心悠然。是中有云飞，上与苍悟连。",
      "忆昔弄扁舟，载雪清江天。湘君招不来，明月随我前。",
      "微钟破征梦，落雁栖寒烟。回首行万里，揽衣羡孤搴。",
      "可怜楚人辞，憔悴穷岁年。图画岂不好，此意谁复传？",
      "已矣三叹嗟，临风叩商弦。"
    ]
  },
  {
    "id": "c16655df8a42510768e009690c3a4996",
    "title": "答陈华仲二首",
    "authorName": "贡奎",
    "authorId": "c16655df8a425107e004061401e9565c",
    "dynasty": "元",
    "content": [
      "海上三神山，上有学仙侣。",
      "泠泠紫箫声，吹作飞凤语。",
      "回飙荡溟海，散落成烟雨。",
      "岂无知音者，一振九苞羽。",
      "持之献天庭，上以奉明主。"
    ]
  },
  {
    "id": "c16655df8a42510768e009699776d5dd",
    "title": "答陈华仲二首",
    "authorName": "贡奎",
    "authorId": "c16655df8a425107e004061401e9565c",
    "dynasty": "元",
    "content": [
      "贫贱交有道，富贵多异途。",
      "所以古君子，择交严所趋。",
      "霜剑闲宝室，烈士发长吁。",
      "隔世或相慕，同居分越吴。",
      "寥寥千载间，羡彼管鲍徒。"
    ]
  },
  {
    "id": "c16655df8a42510732964cb0e12e66dc",
    "title": "雪晴",
    "authorName": "贡奎",
    "authorId": "c16655df8a425107e004061401e9565c",
    "dynasty": "元",
    "content": [
      "今晨持我书，燕坐雪照屋。",
      "闭门谢尘鞅，展卷自朗读。",
      "众说初若攻，冥思意才复。",
      "旭日上团团，清泉涣春绿。",
      "涓涓晴櫩溜，洗眼溅飞瀑。",
      "岂不事游观，驱车泥及腹。",
      "永怀同袍士，岁晚在空谷。",
      "好风忽东来，起玩庭前竹。"
    ]
  },
  {
    "id": "c16655df8a42510705feca9fc5fa1dc6",
    "title": "送夹谷伯敬之官单父",
    "authorName": "贡奎",
    "authorId": "c16655df8a425107e004061401e9565c",
    "dynasty": "元",
    "content": [
      "燕州连日雨，六月寒装绵。",
      "闭户断车辙，修途溢如川。",
      "朝晴悦物性，槐阴起初蝉。",
      "衣篝曝馀润，照眼阶葵鲜。",
      "闻君去仪曹，五马行翩翩。",
      "缅怀古单父，高堂坐鸣弦。",
      "政理日以媮，宝此千载贤。",
      "矧此荐岁饥，夏潦仍相缘。",
      "嗷嗷东南州，流移踵车船。",
      "死者相枕藉，羸瘠甘弃捐。",
      "民命悬守令，壅遏谁当怜？",
      "君怀策世才，往哉寄承宣。",
      "譬彼善牧者，鞭击非所先。",
      "戴星亦有人，何乃任力专。",
      "凄凉二子远，故老应相传。",
      "我昔尝经游，土风尚熙然。",
      "回河抱阡陌，桑麻绿浮烟。",
      "岂无稌稻区，草木纷华妍。",
      "维兹重责任，慎彼浇俗迁。",
      "会徵太史书，家声振当年。"
    ]
  },
  {
    "id": "c16655df8a42510793e37a34f694a963",
    "title": "夜坐二首",
    "authorName": "贡奎",
    "authorId": "c16655df8a425107e004061401e9565c",
    "dynasty": "元",
    "content": [
      "京国雨初霁，虚堂夜气凉。",
      "新月上团团，坐久流清光。",
      "露叶闪明晦，河云互飞扬。",
      "机籁发天秘，起弄琴与觞。",
      "千里同今夕，幽愁结中肠。",
      "湿萤低复举，栖鸟亦惊翔。",
      "适时物乃贵，人生何慨慷。"
    ]
  },
  {
    "id": "c16655df8a42510793e37a3486aff45f",
    "title": "夜坐二首",
    "authorName": "贡奎",
    "authorId": "c16655df8a425107e004061401e9565c",
    "dynasty": "元",
    "content": [
      "夜久境逾静，居然庭树秋。",
      "气机发群动，时节无淹留。",
      "凉露浴蟾彩，浮云澹河流。",
      "微生竞如发，弥思志常周。",
      "精爽一以竭，榛烟蔽前丘。",
      "道贵善持养，日入当偃休。",
      "寄言学仙子，文字徒冥搜。"
    ]
  },
  {
    "id": "c16655df8a4251074d6bbf9e0501ab5c",
    "title": "和袁伯长冬至燕集韵",
    "authorName": "贡奎",
    "authorId": "c16655df8a425107e004061401e9565c",
    "dynasty": "元",
    "content": [
      "黄钟起葭琯，王树华宝宴。",
      "清交寡常流，铿辞表时彦。",
      "盈盈劝浮蛆，袅袅簪彩燕。",
      "雅服称仪新，嘉蔬列乡荐。",
      "香销神用舒，棋覆心罢战。",
      "培花候奇识，煮茗遂清咽。",
      "虚幌云度英，空檐冰落线。",
      "永言悦书玩，亦岂慕盘馔。",
      "尘踪合浮萍，芳岁惜流箭。",
      "念此远道逢，□人久怀羡。"
    ]
  },
  {
    "id": "c16655df8a425107343955309e3e63d2",
    "title": "题陈氏所藏著色山水图",
    "authorName": "贡奎",
    "authorId": "c16655df8a425107e004061401e9565c",
    "dynasty": "元",
    "content": [
      "独卧晓慵起，梦中千万山。",
      "推窗烟云满，一笑咫尺间。",
      "袅袅美人妆，金碧粲笄鬟。",
      "素波净如镜，绿蘋点溪湾。",
      "美哉笔墨工，貌此意度闲。",
      "孤禽立圆沙，渔舟远来还。",
      "我方厌阛市，坐对忘朝餐。",
      "安得林下扉，深居长掩关。"
    ]
  },
  {
    "id": "c16655df8a4251072d2cb314a802687b",
    "title": "秋日陪大学士赵公憩龙山玄真宫",
    "authorName": "贡奎",
    "authorId": "c16655df8a425107e004061401e9565c",
    "dynasty": "元",
    "content": [
      "岩岩居庸关，左挟飞仙居。苍茫四山合，石径穿盘纡。",
      "人家稍相接，林木何森敷。觚棱生晓烟，玄风凌紫虚。",
      "念彼羽流集，岂与世俗俱。溪流转云碾，馀润分园蔬。",
      "钟磬答空谷，斋供荐芳腴。穹碑纪宗传，道一教乃殊。",
      "素餐贵崇本，卒岁事耕锄。渔父在何许？空有桃花株。",
      "坐惭秉文干，尸禄常旷迂。日暮陟层巅，丹霞成长裾。",
      "遥睇空中云，超然能卷舒。"
    ]
  },
  {
    "id": "c16655df8a425107ed9e4768fa9ef677",
    "title": "登齐山",
    "authorName": "贡奎",
    "authorId": "c16655df8a425107e004061401e9565c",
    "dynasty": "元",
    "content": [
      "出郭行五里，落日众山赤。",
      "中环翠凝峦，秀色起千尺。",
      "风流杜牧守，壮语镌妙画。",
      "我来严冬初，俯仰一今昔。",
      "人烟久变故，鬼怪据幽僻。",
      "披丛得小径，往来遭折屐。",
      "乱石排犬牙，荒洞泯龙迹。",
      "空馀岩前碑，雨日自淋炙。",
      "黄花既非时，何以供太白。",
      "但须历层巅，一笑天地窄。"
    ]
  },
  {
    "id": "c16655df8a4251074034e8cc265a9132",
    "title": "荼蘼架",
    "authorName": "贡奎",
    "authorId": "c16655df8a425107e004061401e9565c",
    "dynasty": "元",
    "content": [
      "西园检春事，积雨断馀红。",
      "荼蘼压高架，皎皎晚日烘。",
      "翠蔓点残雪，清香度微风。",
      "幽人对之坐，莹然此心同。",
      "徘徊不忍去，片月来高空。",
      "宛如万玉娥，素袖舞云中。",
      "珠玑露颗缀，翠佩烟光笼。",
      "爱花不受折，枝柔刺盈丛。",
      "携酒醉其下，慰此良夜终。"
    ]
  },
  {
    "id": "c16655df8a42510796bb6d4931d1c3c0",
    "title": "宿凤口会九万兄",
    "authorName": "贡奎",
    "authorId": "c16655df8a425107e004061401e9565c",
    "dynasty": "元",
    "content": [
      "扁舟下沧溟，日暮浮云散。",
      "青山衮衮随，十里行不断。",
      "古廛集人烟，舣缆临绝岸。",
      "谁知兄弟情，邂逅忽相见。",
      "篙师轻波澜，呼啸惊夜半。",
      "贪程虑涉险，欲往还自算。",
      "推篷视天宇，白露下凌乱。",
      "众星亦已没，落月破微暗。",
      "念此局促身，倏然重三叹。"
    ]
  },
  {
    "id": "c16655df8a42510734ee37ea551c6877",
    "title": "登虎丘山",
    "authorName": "贡奎",
    "authorId": "c16655df8a425107e004061401e9565c",
    "dynasty": "元",
    "content": [
      "古士雅巾屦，具舟约芳游。",
      "朝晴出西郭，午凉登虎丘。",
      "松径度遥岭，历此层级修。",
      "当时吴王剑，硎光裂岩幽。",
      "平甸眺万顷，闲瞻烟树稠。",
      "颇闻山僧贤，飞锡下林陬。",
      "独遗方丈室，于焉集清流。",
      "一簟可平生，岂惜半日留。",
      "煮茗试泉冽，焚香延宿篝。",
      "疏雨催晚归，溪波散浮沤。"
    ]
  },
  {
    "id": "c16655df8a4251071ef4000099a91643",
    "title": "河上阻风次韵袁伯长",
    "authorName": "贡奎",
    "authorId": "c16655df8a425107e004061401e9565c",
    "dynasty": "元",
    "content": [
      "奔河逆牵舟，北风忽中阻。",
      "篙师勇支撑，腾跃势如舞。",
      "尘沙晦高旻，泥水污后土。",
      "雹飞起潜蛟，树拔乱惊羽。",
      "须臾西日霁，云端散红缕。",
      "维此造化工，而我获窥睹。",
      "故人适同怀，破险出奇语。",
      "明朝稳张帆，万里端自许。"
    ]
  },
  {
    "id": "c16655df8a4251077b9d9e8142f65ffa",
    "title": "贯州",
    "authorName": "贡奎",
    "authorId": "c16655df8a425107e004061401e9565c",
    "dynasty": "元",
    "content": [
      "扁舟放河流，骤暑消雨馀。",
      "既忻归计谐，矧与佳士俱。",
      "云雾重回首，葱茏郁瑶居。",
      "微波散碧縠，簸荡明月珠。",
      "风急帆满张，猎猎病股舒。",
      "亚树花换叶，离巢燕将雏。",
      "眷彼别时语，不知今何如？",
      "简书岂足畏，青山念吾庐。",
      "勿谓道路遥，坐觉山川驱。",
      "华樽方自持，相思少欢娱。",
      "缄情何以写，揽情起踟蹰。"
    ]
  },
  {
    "id": "c16655df8a425107fdbaac69b73db116",
    "title": "送九万兄之乐清主簿",
    "authorName": "贡奎",
    "authorId": "c16655df8a425107e004061401e9565c",
    "dynasty": "元",
    "content": [
      "宿云澹朝暾，春风散轻寒。",
      "振衣既行迈，惨别情所难。",
      "王事劳蹇蹇，征车戒桓桓。",
      "孰云枳棘微，蔚此五采翰。",
      "海县还靡俗，涛江激回澜。",
      "道路岂不遥，怀居诚匪安。",
      "勖哉西都秩，愿言继弹冠。"
    ]
  },
  {
    "id": "c16655df8a4251072964cf3f1b089a5a",
    "title": "送俞元明之官仙居县",
    "authorName": "贡奎",
    "authorId": "c16655df8a425107e004061401e9565c",
    "dynasty": "元",
    "content": [
      "赤城离东南，苍岩间石扉。",
      "灵槎截尘界，晓日明烟霏。",
      "古称神仙居，欲往事已非。",
      "林树藏野县，空街行迹稀。",
      "之子万里役，黄尘手频挥。",
      "辛苦事科举，一笑辞布衣。",
      "我公得兹地，扁舟惬南归。",
      "讼简民俗淳，官清吏仍饥。",
      "荒庭啮瘦马，钩帘燕交飞。",
      "健笔凌青云，江梅素英蜚。",
      "性静恒自安，謲辞速群讥。",
      "士生亦乐乐，矧以友道微。",
      "持樽赠远别，矢心谅无违。"
    ]
  },
  {
    "id": "c16655df8a42510793ecf1761ab90d0d",
    "title": "送张谦仲南台御史",
    "authorName": "贡奎",
    "authorId": "c16655df8a425107e004061401e9565c",
    "dynasty": "元",
    "content": [
      "仲夏炎气盛，江河沸焦熬。",
      "层云张虚伞，电光掣金鳌。",
      "旱魃奋为虐，九土民嗷嗷。",
      "矧兹东南区，飓风挟惊潮。",
      "漂流孰可御，弊积成瘵凋。",
      "侧闻峨豸冠，远策神骢骄。",
      "冰檗期素守，风霜厉严操。",
      "譬若激清泠，慰彼方渴消。",
      "忧私隐田里，吏牍上下胶。",
      "要当得其情，察察穷秋毫。",
      "金陵古佳丽，地控荆楚遥。",
      "翠柏集飞鸟，苍鹰击秋郊。",
      "台端咫尺天，明月手可招。",
      "勖哉重名德，山岳非云高。"
    ]
  },
  {
    "id": "c16655df8a425107d82f0f49ffdf5e76",
    "title": "赠杨生",
    "authorName": "贡奎",
    "authorId": "c16655df8a425107e004061401e9565c",
    "dynasty": "元",
    "content": [
      "余闻江东之山出新安，千峰万岭龙屈蟠。黄山崔嵬九华对，雄雌时作风雨会。",
      "中藏龙尾气清淑，山骨崚嶒石如玉。六丁呵护云气漫，不知何年凿深谷。",
      "南唐绿砚肤起鳞，手摩润泽疑新浴。罗纹刷丝名渐殊，谷深水浅真难复。",
      "旧石既无新石出，贵介视之轻瓦砾。杨生磨琢独非常，手持一二来豫章。",
      "百金酬价犹自惜，故家云有千岁藏。或闻山崩泉脉涌，翻□当时遗石动。",
      "至今散落樵牧家，敲火磨刀随日用。冲烟踏雨忽惊逢，席裹毡包不辞重。",
      "我嗟拙书好蓄收，松烟秃兔非其俦。呜呼人生抱才坎壈勿轻许，时来相遭亦如此。"
    ]
  },
  {
    "id": "c16655df8a425107e9bb4570703e46f9",
    "title": "题商侯画山水图",
    "authorName": "贡奎",
    "authorId": "c16655df8a425107e004061401e9565c",
    "dynasty": "元",
    "content": [
      "秦巩诸山天下美，相君爱山心独喜。商侯落笔图画里，盘回咫尺藏千里。",
      "远山天际抹修眉，近山淡黛连云起。下有百尺清溪水，石阑木盾悬崖底，时见行人去如蚁。",
      "危桥吹断横沙尾，村落林园接遐迩。云中世家重释流，东刈凌虚构华侈。",
      "挝钟击鼓两岩间，西刈辉煌贺兰氏。商周遗俗亦在耳，岂无当时隐君子。",
      "我欲追游茧双趾，却爱孤舟岸旁舣。商侯商侯巧能拟，安得从之慰我思，呼酒尽扫溪藤纸。"
    ]
  },
  {
    "id": "c16655df8a4251079fee43157e3604c2",
    "title": "济州",
    "authorName": "贡奎",
    "authorId": "c16655df8a425107e004061401e9565c",
    "dynasty": "元",
    "content": [
      "兖泗支流鲁山麓，会济分河向南北。",
      "扁舟高枕卧看山，青入齐云雨新沐。",
      "六年归老敬亭闲，忘却尘埃道路间。",
      "松声入梦山岩里，惊散风帆去千里。"
    ]
  },
  {
    "id": "c16655df8a425107f693b720250b65ea",
    "title": "题赵虚一山水图",
    "authorName": "贡奎",
    "authorId": "c16655df8a425107e004061401e9565c",
    "dynasty": "元",
    "content": [
      "我爱青山欲归去，偶见生绡喜还住。",
      "层峦叠嶂远冥蒙，旭日东生光采注。",
      "帘阴微闪数枝丹，疑是岩前半开树。",
      "晴岚晓翠千万重，一览底须携杖屦。",
      "郭生十年不相见，笔意从容入天趣。",
      "青田道人如瘦鹤，能跨生驹穷海岳。",
      "何如挂此素壁间，终日焚香相对闲。",
      "政尔胸中有丘壑，乌帽黄尘漫飘泊。",
      "向来山中我醉眠，白云孤飞兴悠然。",
      "清幽到处画不出，自遣数语人间传。"
    ]
  },
  {
    "id": "c16655df8a4251070ea4a105743881c3",
    "title": "送郭教授归镇江",
    "authorName": "贡奎",
    "authorId": "c16655df8a425107e004061401e9565c",
    "dynasty": "元",
    "content": [
      "长江日夜东南来，千岩万壑云屏开。",
      "楼船挟櫓行若飞，白昼击鼓轰晴雷。",
      "屹然中流浮两峰，飓风撞澜势欲回。",
      "珠宫贝阙掩灵怪，滉漾百尺琼瑶堆。",
      "扶桑之西接巨岛，日月出没荒城隈。",
      "英雄遗迹尚可识，人物往往钟奇才。",
      "嵯峨黄鹤起烟雾，杜鹃花落苍莓苔。",
      "当时我马曾驻息，浩歌散策为徘徊。",
      "霜髯古色犹在眼，恍若薄梦堕飞埃。",
      "六年买屋住京洛，凤毛忽来光璨璀。",
      "论交问旧喜复叹，诗酒邂逅常开怀。",
      "如何掉头不肯住，笑张短席悬归桅。",
      "故山早晚我亦往，莫遣猿鹤相惊猜。"
    ]
  },
  {
    "id": "c16655df8b463d9a6477adf8f44fac3b",
    "title": "忧怀",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "黄落杂烟芜，林炊乍有无。",
      "丧氛移步满，兵气几时苏。",
      "小邑疲封拜，穷乡落馈输。",
      "劫深资病减，闲坐校灵枢。"
    ]
  },
  {
    "id": "c16655df8b463d9ab803a3e6deb6eb46",
    "title": "老病",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "丧乱交游尽，艰难老病深。",
      "寥寥平世策，落落古人心。",
      "夕照惊岐路，晨霜忆故林。",
      "折腰宁五斗，敝帚或千金。"
    ]
  },
  {
    "id": "c16655df8b463d9a88f6c455566725b4",
    "title": "山村",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "寥落惊回首，艰危厌久生。",
      "野人羞费揖，山石苦留行。",
      "坡雨初畦菜，园霜未破橙。",
      "小村风物古，暂喜话农耕。"
    ]
  },
  {
    "id": "c16655df8b463d9acafd46b2194389fd",
    "title": "喜康子至",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "脱或沦锋刃，吾年岂愿馀。",
      "及今相见日，是汝有生初。",
      "割爱三兄愧，凭危一饭驱。",
      "风尘方未已，尚慎母恩劬。"
    ]
  },
  {
    "id": "c16655df8b463d9a20fa0ff079f36d30",
    "title": "忆第三儿留郡城",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "百里元非远，三春又已终。",
      "传闻随处有，消息几时通。",
      "蔓草酣朝露，孤花系晚风。",
      "昨逢归客语，前日早趋洪。"
    ]
  },
  {
    "id": "c16655df8b463d9a52524132a5e5ae88",
    "title": "挽吉水孙碧涧判院",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "嗣世明经业，传家昼锦衣。",
      "干戈危独立，桑梓晚全归。",
      "远戍孤云淡，平原落日微。",
      "送车泪交洒，霜叶不成飞。"
    ]
  },
  {
    "id": "c16655df8b463d9a2ff89531461e6e18",
    "title": "送人之岳阳税务",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "五月巴陵去，官途事若何。",
      "通商川舶远，供贡楚材多。",
      "泽国留形胜，骚人续咏歌。",
      "时逢渔艇问，或有化龙梭。"
    ]
  },
  {
    "id": "c16655df8b463d9ae4d9f32d83a9ee4d",
    "title": "张德彦",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "跋涉逾千里，存亡间一舟。",
      "绝怜干禄误，翻致遗亲忧。",
      "水国寒潮晚，山城古木秋。",
      "行藏盍深省，向晦庶无尤。"
    ]
  },
  {
    "id": "c16655df8b463d9a8b1234859fe06128",
    "title": "辛丑除夕",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "雨雪徂年日，乾坤厌乱馀。",
      "战争吴会阻，消息朔风虚。",
      "虎眩投眢井，燐冤集故墟。",
      "事机恒倚伏，天意竟何如。"
    ]
  },
  {
    "id": "c16655df8b463d9a2cf274af4c81c498",
    "title": "壬寅旦日",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "衰迟违故里，丧乱守残编。",
      "鞍马儿童习，貂珰牧圉联。",
      "问春逢上日，颁朔忆当年。",
      "懒复谈迎送，焚香校太玄。"
    ]
  },
  {
    "id": "c16655df8b463d9a63f5b12d8970f473",
    "title": "闵新安",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "路泣颠微步，原涂枕积骸。",
      "孙恩将入海，李祐起平淮。",
      "奔溃蛾投火，攀援蚁附厓。",
      "熊兵闻禁暴，坐觉众心怀。"
    ]
  },
  {
    "id": "c16655df8b463d9a420fa4715dcfa9bb",
    "title": "闵陇吟",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "陇戍通恒代，河关控鲁齐。",
      "日经亡国淡，天入战场低。",
      "玉帐千羊酪，青郊万马蹄。",
      "悲歌频劝酒，送客去安西。"
    ]
  },
  {
    "id": "c16655df8b463d9a3acad51393415eb0",
    "title": "寇至",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "群丑发禾川，中宵羽檄传。",
      "才收缘岸戍，已涨近城烟。",
      "掠货舟相次，驱人骑独先。",
      "儿孙犹九口，两地寸心悬。"
    ]
  },
  {
    "id": "c16655df8b463d9aa2d6992046f27e5e",
    "title": "即事",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "古驿深春雨，荒城带落晖。",
      "鸡豚当道泯，烟火隔江微。",
      "所至无完室，相逢尽短衣。",
      "干戈乘劫运，暂与圣恩违。"
    ]
  },
  {
    "id": "c16655df8b463d9a8fe8060dd5b77242",
    "title": "罗郭",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "首义罗明远，倾家郭楚金。",
      "俊功随日起，遗恨与年深。",
      "白日重泉影，青天万古心。",
      "如何有位者，翻不计浮沉。"
    ]
  },
  {
    "id": "c16655df8b463d9a01e12e8678fa3e68",
    "title": "杂咏三首",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "海宇久承平，风尘忽四惊。",
      "官僚生间道，黎庶死乘城。",
      "壮士天山箭，将军细柳营。",
      "寥寥千载事，忧世与谁评？"
    ]
  },
  {
    "id": "c16655df8b463d9a01e12e86525a3c17",
    "title": "杂咏三首",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "颍蔡俄中起，荆襄转盼休。",
      "兵符留北府，臣节仗南州。",
      "万宇声华劫，千官富贵羞。",
      "圣恩覃雨露，未必乏嘉猷。"
    ]
  },
  {
    "id": "c16655df8b463d9a01e12e86bd934a25",
    "title": "杂咏三首",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "所至失坚城，宜令鼠辈轻。",
      "茫茫谁报国，草草众兴兵。",
      "吴楚悬三户，河山隔上京。",
      "几时苏北望，飞骑报尘清。"
    ]
  },
  {
    "id": "c16655df8b463d9a6342b7a12d498261",
    "title": "感遇",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "病发梳频减，愁根日夜深。",
      "世方迷货色，天未厌风尘。",
      "臣分谁忧国，君心本爱民。",
      "岁寒馀劲草，洒血赣江滨。"
    ]
  },
  {
    "id": "c16655df8b463d9a220c4bf75c0c132d",
    "title": "秋日登城",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "山压孤城草树荒，西风尘起独彷徨。",
      "萧条遗构重烧毁，憔悴馀民半杀伤。",
      "驿传共疑星使杳，角声空引雁愁长。",
      "书生往往谈经济，揽辔澄清合有方。"
    ]
  },
  {
    "id": "c16655df8b463d9ad5eb17ae468cc15c",
    "title": "答刘持志",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "关山极目翳黄埃，叹息车薪水一杯。",
      "种秫地荒宾少顾，催租邑小吏频来。",
      "暗尘葛服秋当浣，细雨柴门晚未开。",
      "近日江南吟思减，断肠谁更忆方回。"
    ]
  },
  {
    "id": "c16655df8b463d9a86f77b2a26e456a0",
    "title": "答道原思治",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "书生报国乏涓埃，羞对茱萸强举杯。",
      "宿雾连山雄虺些，朔风何日野鹰来。",
      "交游渐向艰危尽，怀抱那能老病开。",
      "几度出门疑所适，杖藜细绕竹西回。"
    ]
  },
  {
    "id": "c16655df8b463d9a98831868608dccbe",
    "title": "和刘子贽韵",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "梦中走马上西凉，回首燕山六月霜。",
      "尚想筑台思郭隗，谁能荐士效田光。",
      "三陲吴楚人才劣，百战河山事会长。",
      "赖有淮南招隐处，掩窗清昼坐焚香。"
    ]
  },
  {
    "id": "c16655df8b463d9a586b4c877542b811",
    "title": "立秋",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "京洛风尘竟未休，送迎为上敝貂裘。",
      "萧条人物常如夕，惨澹乾坤又入秋。",
      "敕使经年遗北海，战场近日在南州。",
      "纷纷鸡鹜群争入，谁向沧江友白鸥。"
    ]
  },
  {
    "id": "c16655df8b463d9a5dcab8d85c9f51e4",
    "title": "寇来自北见城中萧然散入村落",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "断雁云低欲度迟，鹊巢何许寄南枝。",
      "寇兵已厌空城住，官马犹从间道驰。",
      "万骨白边寒月夜，孤烟青处夕阳时。",
      "经年北道无消息，望眼频穿泪暗垂。"
    ]
  },
  {
    "id": "c16655df8b463d9a1f425f488da055ef",
    "title": "幽愤",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "陇梅驿信杳如缄，白昼连山雾气酣。",
      "细柳未应仝灞上，蓝田自可转关南。",
      "惊涛四面轻帆破，疑路千条老骥谙。",
      "落落怀才宜不少，冥冥当局得无惭。"
    ]
  },
  {
    "id": "c16655df8b463d9a3c484d386ddab2ed",
    "title": "诏至",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "沈陆如云跬步艰，忽传驿信自燕山。",
      "九霄日御龙光起，万里春乘海道还。",
      "忠义铭心扶壮节，老癃垂涕洗愁颜。",
      "中原黎庶知何似，想望疏恩溥蒯菅。"
    ]
  },
  {
    "id": "c16655df8b463d9a36886fb91e376ac5",
    "title": "次韵刘道原九日",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "旷劫何当洗壒埃，凌高欲藉海为杯。",
      "巫山雨暗猿相引，汾水云深雁不来。",
      "新酿偶凭茅舍漉，寒花时向槿篱开。",
      "仲宣幸有荆州托，未厌吟边数往回。"
    ]
  },
  {
    "id": "c16655df8b463d9a2d1d53dcd8cb7f64",
    "title": "喜东宫受册",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "海色穿林晓梦圆，战尘氛雾一时湔。",
      "青宫德进瑶编纪，紫禁恩随玉漏传。",
      "洛邑车书符永世，汉家日月觐中天。",
      "秋霜一寸丹心在，稽首洪禧万亿年。"
    ]
  },
  {
    "id": "c16655df8b463d9a8bd2c8e84b6ce626",
    "title": "怀古",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "关河渺渺几浮沉，落日秋风万古心。",
      "二顷留人轻六国，一壶玩世重千金。",
      "乱来耆旧传闻泯，老去英雄悔恨深。",
      "输与苏门长啸者，不教车马涴山林。"
    ]
  },
  {
    "id": "c16655df8b463d9a897e6a9581b29e7c",
    "title": "赠张梅间",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "故人谁似此君贤，涉难交情晚更坚。",
      "迂路出城寻故友，移床就月话当年。",
      "霓裳曲奏忘天上，博望槎回记海边。",
      "归去莼鲈随地有，别来须鬓得秋先。"
    ]
  },
  {
    "id": "c16655df8b463d9a76dc0e6dab55b64d",
    "title": "全参政九日宴僚佐城西神冈参谋万德躬赋诗五首用韵寓情",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "画省凝香被羽林，赏心宁许二毛侵。",
      "闾阎侧听歌谣起，父老争看棨戟临。",
      "霜露黄花留岁晏，江湖白雁待秋深。",
      "宴阑归骑营门夕，凉月纷纷落醉襟。"
    ]
  },
  {
    "id": "c16655df8b463d9a76dc0e6d4ae7976b",
    "title": "全参政九日宴僚佐城西神冈参谋万德躬赋诗五首用韵寓情",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "能赋登高幕府亲，深秋过雨绝飞尘。",
      "山城驿路黄柑富，水寨人家白粲新。",
      "歌舞多非前日境，交游半是异乡人。",
      "通商近喜官盐集，不比西都巧算缗。"
    ]
  },
  {
    "id": "c16655df8b463d9a76dc0e6d4ad23194",
    "title": "全参政九日宴僚佐城西神冈参谋万德躬赋诗五首用韵寓情",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "如云冠盖此高攀，千载龙山季孟间。",
      "犀箸驼峰传翠釜，银罂春色照苍湾。",
      "歌姬拥醉翻腔误，才士争先觅句艰。",
      "只有相如欣授简，兴来无物不相关。"
    ]
  },
  {
    "id": "c16655df8b463d9a76dc0e6d5926bbf5",
    "title": "全参政九日宴僚佐城西神冈参谋万德躬赋诗五首用韵寓情",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "兰台无分佩珊珊，断垄平冈自往还。",
      "避地乱来犹有酒，放怀高处不须山。",
      "参差红树西风外，明灭青烟落照间。",
      "何日远寻方外友，却随紫气出函关。"
    ]
  },
  {
    "id": "c16655df8b463d9a76dc0e6d5a87a781",
    "title": "全参政九日宴僚佐城西神冈参谋万德躬赋诗五首用韵寓情",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "曾向凌波赋袜尘，绝交近日愧钱神。",
      "百年抚事皆陈迹，四海知心几故人。",
      "山借衣冠违世浊，天留萸菊贷秋贫。",
      "偶寻五柳先生传，自觉年来懒是真。"
    ]
  },
  {
    "id": "c16655df8b463d9aeeb5d1eb5bc379cf",
    "title": "九日遣怀",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "绕篱黄菊自幽香，无复龙山落帽狂。",
      "身外老来从杂遝，眼前高处倍凄凉。",
      "妖狐突过荒城雨，旅雁冥飞绝塞霜。",
      "风物关心倦回首，野园柑熟旋分尝。"
    ]
  },
  {
    "id": "c16655df8b463d9ad6cf82974ba3431b",
    "title": "还乡初度辱亲友刘卢南惠诗依韵答之",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "憔悴还乡一病翁，雪窗晴透校参同。",
      "庚寅俯诵湘累语，甲子长怀晋士风。",
      "尘暗衣冠情索莫，眼青骨肉谊深崇。",
      "新吟多谢耆年颂，晚节终惭老圃容。"
    ]
  },
  {
    "id": "c16655df8b463d9a3575f5afbe39ea8a",
    "title": "至正十二年壬辰正月武昌失守",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "黄鹤楼前帝子宫，古来形胜控江东。",
      "运筹要害无豪俊，流祸颠厓总寇戎。",
      "天马西来勋可树，河冰北渡驿谁通。",
      "一壶或负千金重，白发丹心愧少同。"
    ]
  },
  {
    "id": "c16655df8b463d9ae8354f30dd78556b",
    "title": "默念",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "末路危机逐日新，遭逢瞬息异冤亲。",
      "多疑忍事甘存拙，久乱全生幸处贫。",
      "北海牧羝宜反汉，东门牵犬竟亡秦。",
      "古来反覆无前算，那得匆匆论世人。"
    ]
  },
  {
    "id": "c16655df8b463d9a40c4a3784abe5612",
    "title": "书所见",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "百金战马厩中屯，部伍酣歌彻晓昏。",
      "牙帐黑风枭突起，营门白昼虎相吞。",
      "史徒富躐官曹位，厮养威联士族婚。",
      "天下纷纷宁有此，我军成败不须论。"
    ]
  },
  {
    "id": "c16655df8b463d9a2a3b71ade5dddadd",
    "title": "述怀二首",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "寇陷吾乡今二日，连宵列炬似星分。",
      "如何去此三十里，家中消息杳无闻。",
      "咫尺干戈皆逆境，连绵雨雪助妖氛。",
      "兀坐此身同槁木，恍然不复辨朝曛。"
    ]
  },
  {
    "id": "c16655df8b463d9a2a3b71adf7240838",
    "title": "述怀二首",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "风雪炉存半死灰，每听人语辄惊猜。",
      "眼穿屡揖亲知问，愁极忽传儿子来。",
      "足茧荒墟烟惨澹，魂飞间道石崔嵬。",
      "经过且勿谈辛苦，阖室无虞已幸哉。"
    ]
  },
  {
    "id": "c16655df8b463d9abc72cfbab84cd182",
    "title": "记忆先亲复斋先生诗二首其一九日初度先父生宋淳祐己酉九月九日",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "厄于阳九画成乾，淳祐遗民自怃然。",
      "正则庚寅宜有字，绛人甲子已忘年。",
      "菊枝偶地存幽操，汗简何心理旧编。",
      "赖有童孙初学语，挽衣争果戏阶前。"
    ]
  },
  {
    "id": "c16655df8b463d9abc72cfba5e28b06f",
    "title": "记忆先亲复斋先生诗二首其一九日初度先父生宋淳祐己酉九月九日",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "春入霞杯喜拂天，初逾六六纪瑶编。",
      "人间铜狄何时铸，天上银蟾昨夜圆。",
      "秋水精神高六月，仙人风骨妙千年。",
      "山林城市遥相祝，凝望蓬莱隔紫烟。"
    ]
  },
  {
    "id": "c16655df8b463d9a0560dad6036fc8ab",
    "title": "拟复愁十二首",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "一烬城门火，馀灰已复寒。",
      "小儿争炙手，犹作燎原看。"
    ]
  },
  {
    "id": "c16655df8b463d9a0560dad6c1dfb45c",
    "title": "拟复愁十二首",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "杀气频年盛，南昌接武昌。",
      "帝城春有路，昨夜梦钱塘。"
    ]
  },
  {
    "id": "c16655df8b463d9a0560dad60dcb1e6d",
    "title": "拟复愁十二首",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "钱塘江上水，几载独朝宗。",
      "到海传消息，殷勤起卧龙。"
    ]
  },
  {
    "id": "c16655df8b463d9a0560dad631cb0177",
    "title": "拟复愁十二首",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "旌旆簇雕鞍，花袍紫凤团。",
      "路人潜侧目，敢谓沐猴冠。"
    ]
  },
  {
    "id": "c16655df8b463d9a0560dad6a448dfac",
    "title": "拟复愁十二首",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "来往动成群，翩翩得意人。",
      "九朝深雨露，头白独沾巾。"
    ]
  },
  {
    "id": "c16655df8b463d9a0560dad6153f210b",
    "title": "拟复愁十二首",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "天骥盐中蹶，瑶钗井底沈。",
      "如何起阡陌，坐致万黄金。"
    ]
  },
  {
    "id": "c16655df8b463d9a0560dad687e0f681",
    "title": "拟复愁十二首",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "银鞍宝校新，罗绮耀青春。",
      "曾识官仪旧，羞看马上人。"
    ]
  },
  {
    "id": "c16655df8b463d9a0560dad6bcf1af8b",
    "title": "拟复愁十二首",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "屏迹谯楼下，深追少壮时。",
      "卧听更漏鼓，双泪落如丝。"
    ]
  },
  {
    "id": "c16655df8b463d9a0560dad60293ae32",
    "title": "拟复愁十二首",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "朱衣群百怪，白昼出乘车。",
      "咫尺青门路，无由得种瓜。"
    ]
  },
  {
    "id": "c16655df8b463d9a0560dad63d1f2668",
    "title": "拟复愁十二首",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "列位公侯宠，连营使相尊。",
      "庶僚供指使，谁复耻心存。"
    ]
  },
  {
    "id": "c16655df8b463d9a0560dad68de40e87",
    "title": "拟复愁十二首",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "徙封馀赤蚁，逐气布青蝇。",
      "欲市金台骏，黄河又不冰。"
    ]
  },
  {
    "id": "c16655df8b463d9a0560dad645232074",
    "title": "拟复愁十二首",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "未忍歌鸲鹆，犹能拜杜鹃。",
      "暮年心寸许，何日睹青天。"
    ]
  },
  {
    "id": "c16655df8b463d9a48ee15320e94df67",
    "title": "赞少陵骑驴",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "巫山云暗失归樵，剑阁春深雪未消。",
      "泪堕中原天万里，蹇驴独过浣花桥。"
    ]
  },
  {
    "id": "c16655df8b463d9a3d6888bee0f8f7cd",
    "title": "戏笔",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "西园蹴鞠醉蒲萄，北里琵琶紫锦绦。",
      "堪笑东家头白者，一灯深夜读《离骚》。"
    ]
  },
  {
    "id": "c16655df8b463d9ab724d42bde3818e2",
    "title": "江西省掾陈允中避罪来永新固守城池屹立群盗中泰和宣差以廉明著称境内晏然",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "蜃气楼台转眼空，荒墟谁与吊秋虫。",
      "道边小屋柴门掩，犹是当年种菜翁。"
    ]
  },
  {
    "id": "c16655df8b463d9ab8e114e6187dcb54",
    "title": "客有赋大军来者戏答",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "庞眉炙背短墙隈，问我何时笑口开。",
      "几度传闻狂欲舞，如今懒说大军来。"
    ]
  },
  {
    "id": "c16655df8b463d9ab8e114e602b9feb6",
    "title": "客有赋大军来者戏答",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "梦寐渔阳右北平，弯弓走马气凭陵。",
      "不知近日燕山雪，添得黄河几尺深。"
    ]
  },
  {
    "id": "c16655df8b463d9a216c98c3ad940cf1",
    "title": "上已",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "旧俗蚕占拟万霜，儿童犹自赏晴光。",
      "乱来锦绣无藏处，那有心情到采桑。"
    ]
  },
  {
    "id": "c16655df8b463d9a5a79c193d7dd53b9",
    "title": "北山口号",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "蕲黄连结蔡州城，风靡江东莫敢膺。",
      "千里南来今送死，天知忠节在庐陵。"
    ]
  },
  {
    "id": "c16655df8b463d9a5a79c193d2d3ee5f",
    "title": "北山口号",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "过江云起剑锋驰，捕取红巾血作池。",
      "后日庐陵收野史，水东第一赛男儿。"
    ]
  },
  {
    "id": "c16655df8b463d9a5a79c19370ef69d9",
    "title": "北山口号",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "城门书开车马喧，人行呵道竞摩肩。",
      "军兴那得廷如水，监郡从来不爱钱。"
    ]
  },
  {
    "id": "c16655df8b463d9a5a79c19346237f2e",
    "title": "北山口号",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "莫道逝川波自平，莫道凫鹥元不惊。",
      "白发营门二千石，几回霜月送鞭声。"
    ]
  },
  {
    "id": "c16655df8b463d9a5a79c193e4b737c4",
    "title": "北山口号",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "天岳东回纳赣川，山峰断处是青天。",
      "螺湖桥下清流水，留向槎滩送战船。"
    ]
  },
  {
    "id": "c16655df8b463d9a5a79c193a162f47c",
    "title": "北山口号",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "林郭扬旗激箭锋，江城吹角气如虹。",
      "义山云雾西昌月，一片丹心两地同。"
    ]
  },
  {
    "id": "c16655df8b463d9a8896c24a5fc0b09f",
    "title": "论交",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "古来难觅是知心，旷世襟期感慨深。",
      "造次陈馀方解印，从容杨震却怀金。"
    ]
  },
  {
    "id": "c16655df8b463d9afaec0723754ad7b0",
    "title": "纪事",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "万斛北盐扃海隅，迩来商贩竞南趋。",
      "去年今日城中价，一贯文才十四铢。"
    ]
  },
  {
    "id": "c16655df8b463d9afaec07239e8fdf74",
    "title": "纪事",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "幸及西成早筑场，岁寒犹恐菜畦荒。",
      "山村肉价何须问，近日鸡豚倍北羊。"
    ]
  },
  {
    "id": "c16655df8b463d9afaec0723244bc1ce",
    "title": "纪事",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "烬馀十室九摧残，折取充薪寸寸乾。",
      "邻境贵收纾乏绝，遗氓窃负活饥寒。"
    ]
  },
  {
    "id": "c16655df8b463d9afaec072304377694",
    "title": "纪事",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "鸡豚寥落傍柴荆，粳稻初黄菜甲青。",
      "卧听儿童传好语，夜来驿使到长亭。"
    ]
  },
  {
    "id": "c16655df8b463d9afaec0723472156b3",
    "title": "纪事",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "大洲江水绿如苔，画角吹寒听莫哀。",
      "白茅冈头黄叶落，鹧鸪洞口鸿雁来。"
    ]
  },
  {
    "id": "c16655df8b463d9ad2872c9389454195",
    "title": "坐看",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "乱后交游隔世心，衰年为客怕登临。",
      "东风不作年时梦，坐看楼头众绿深。"
    ]
  },
  {
    "id": "c16655df8b463d9a471b6462c3edf63a",
    "title": "感古",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "吴宫队长罢论兵，越女西施擅宠荣。",
      "百鍊一朝成绕指，方知世上有倾城。"
    ]
  },
  {
    "id": "c16655df8b463d9a471b6462d90642fc",
    "title": "感古",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "钜鹿诸侯伟战功，咸阳宫殿转头空。",
      "如何盖世称无敌，也为虞兮泣帐中。"
    ]
  },
  {
    "id": "c16655df8b463d9ad0eba88701eff8ba",
    "title": "故人",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "春雨初晴是绿阴，故人隔水晚相寻。",
      "往来莫信年时路，近日溪流浅处深。"
    ]
  },
  {
    "id": "c16655df8b463d9a94562a6331ea86a5",
    "title": "食性",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "宿舂宁复问精粗，食性年来已尽除。",
      "随分晚炊诚当肉，且乘新雨理园蔬。"
    ]
  },
  {
    "id": "c16655df8b463d9a3213b27bf57ae574",
    "title": "过太平桥",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "秋山戌火夜鸣枭，玉帐春酲富贵骄。",
      "独抱韦编无寸策，白头羞见太平桥。"
    ]
  },
  {
    "id": "c16655df8b463d9acd75815e0d75648a",
    "title": "山家夜雨",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "晚暮携孙此一枝，四年多难只心知。",
      "梦回小屋风和雨，却似春滩转柁时。"
    ]
  },
  {
    "id": "c16655df8b463d9a3acad5134d7eaa33",
    "title": "寇至",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "重叠青山道路长，疏疏红叶树经霜。",
      "日斜又度横桥去，只有江声似故乡。"
    ]
  },
  {
    "id": "c16655df8b463d9a885ba44667e71e1e",
    "title": "初冬骤寒",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "败璧萧萧夜不扉，昨来天气似炎威。",
      "卧听风雨中宵叹，何限征人未寄衣。"
    ]
  },
  {
    "id": "c16655df8b463d9aeaf39f146a4c0e7e",
    "title": "城西放歌",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "太平桥外吹血腥，追奔黄𧚗蹶门丁。",
      "昨日纵横官地上，岂知恶极有天刑。"
    ]
  },
  {
    "id": "c16655df8b463d9aeaf39f1453757de7",
    "title": "城西放歌",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "千金堕地不暇顾，妻孥咫尺愁相抛。",
      "此时争门城内去，悔不云山深结茅。"
    ]
  },
  {
    "id": "c16655df8b463d9aeaf39f143d665fb2",
    "title": "城西放歌",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "理问军中骑射精，从来赏罚最分明。",
      "疾驰赴援如风雨，晓发河山夕到城。"
    ]
  },
  {
    "id": "c16655df8b463d9aeaf39f1400dfc9bc",
    "title": "城西放歌",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "水寨城关总寂然，诸军号令夜分传。",
      "火筒清晓三声发，诸将齐驱勇向前。"
    ]
  },
  {
    "id": "c16655df8b463d9aeaf39f1456919a9a",
    "title": "城西放歌",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "敛陆池边晓树旗，埋冤树下夕僵尸。",
      "皇天近日新开眼，说与四方残党知。"
    ]
  },
  {
    "id": "c16655df8b463d9aeaf39f14598e1ef9",
    "title": "城西放歌",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "惨澹秋阴覆血痕，参差苏石倚蟠根。",
      "古来此是埋冤树，今日还栖战死魂。"
    ]
  },
  {
    "id": "c16655df8b463d9aeaf39f148f562a9c",
    "title": "城西放歌",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "大洲男儿身姓熊，杷头削铁刃如风。",
      "直前竟斩红旗首，步战须还第一功。"
    ]
  },
  {
    "id": "c16655df8b463d9aeaf39f14a2153292",
    "title": "城西放歌",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "斩头累累悬马鞍，众中谁似林伯颜。",
      "贼阵横穿来复去，三军大捷唱歌还。"
    ]
  },
  {
    "id": "c16655df8b463d9aeaf39f14176d2470",
    "title": "城西放歌",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "先锋破阵古来难，好手齐推岳长官。",
      "除却林奇谁与对，交驰两马万人看。"
    ]
  },
  {
    "id": "c16655df8b463d9aeaf39f14270e5e4e",
    "title": "城西放歌",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "记得壬辰血乱流，血流又到丙申秋。",
      "凶徒恶党还知不，莫要轻来打吉州。"
    ]
  },
  {
    "id": "c16655df8b463d9aeaf39f14c68dce6d",
    "title": "城西放歌",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "莫道孤城铁作关，云埋贼阵血朱殷。",
      "强梁多在莼村死，战马才馀八疋还。"
    ]
  },
  {
    "id": "c16655df8b463d9aeaf39f1458a46b45",
    "title": "城西放歌",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "参政遣军快阁下，寇来相遇吉塘桥。",
      "横陈江上四十骑，居民墙屋免焚烧。"
    ]
  },
  {
    "id": "c16655df8b463d9aeaf39f1416d67b25",
    "title": "城西放歌",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "安坐辕门运六韬，寇锋压境沸如涛。",
      "收功一战民安堵，始信将军定策高。"
    ]
  },
  {
    "id": "c16655df8b463d9aeaf39f14095d7c46",
    "title": "城西放歌",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "太守当年宪使除，军须供给自纷如。",
      "白发苍头宁自暇，一宵暂向府中居。"
    ]
  },
  {
    "id": "c16655df8b463d9aeaf39f1423f4ca00",
    "title": "城西放歌",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "录事张公老且贫，一身阖郡事如云。",
      "仓卒开城容万众，从容行酒壮三军。"
    ]
  },
  {
    "id": "c16655df8b463d9aa2d69920d2618ab8",
    "title": "即事",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "街头昨日走如麻，逆贼凭陵势转加。",
      "晓起将军忙馆伴，省官遣子婿侯家。"
    ]
  },
  {
    "id": "c16655df8b463d9ab25bad1ecba96506",
    "title": "军中苦乐谣",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "半臂缠腰帽卷毡，剪裙荷叶腿齐编。",
      "市西桥外看屠狗，笑掷并刀赌酒钱。"
    ]
  },
  {
    "id": "c16655df8b463d9ab25bad1ee94ddb30",
    "title": "军中苦乐谣",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "堆帽红缨间黑缨，粉青宦裤短黄裙。",
      "酒楼突过行人避，近日新充水砦军。"
    ]
  },
  {
    "id": "c16655df8b463d9ab25bad1e0605fc63",
    "title": "军中苦乐谣",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "旌表门前路几弯，浮图坡下日衔山。",
      "马上长身单白纻，双双缓辔打毬还。"
    ]
  },
  {
    "id": "c16655df8b463d9ab25bad1e704f4fd2",
    "title": "军中苦乐谣",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "短发风欺破帽斜，日西跣足踏红沙。",
      "妻孥待哺不遑恤，流汗担柴赴主家。"
    ]
  },
  {
    "id": "c16655df8b463d9ab25bad1e5bd45dd6",
    "title": "军中苦乐谣",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "叠石支床拥败毡，抱关击柝日随缘。",
      "松灯自抱芒鞋了，要办明朝买菜钱。"
    ]
  },
  {
    "id": "c16655df8b463d9ab25bad1e5a6ec64a",
    "title": "军中苦乐谣",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "剑锋交处奋身跳，箭集征袍血未消。",
      "夺得红巾冲阵马，归途乾被长官要。"
    ]
  },
  {
    "id": "c16655df8b463d9ab25bad1e37cec556",
    "title": "军中苦乐谣",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "官船公子抱琵琶，笑指娼船白藕花。",
      "今夜江头好风月，买鱼载酒宿谁家。"
    ]
  },
  {
    "id": "c16655df8b463d9ab25bad1ede3006d1",
    "title": "军中苦乐谣",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "团扇题诗爱越罗，画船载酒沸笙歌。",
      "何人夜读《张巡传》？",
      "独占秋江月色多。"
    ]
  },
  {
    "id": "c16655df8b463d9ab25bad1e501fde53",
    "title": "军中苦乐谣",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "十里长洲列战船，白头吟客坐看天。",
      "何时得见三阶正？",
      "独寄篷窗夜不眠。"
    ]
  },
  {
    "id": "c16655df8b463d9a101e7211cb8e969d",
    "title": "美人昔燕赵",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "美人昔燕赵，岁久江汉间。",
      "轩窗粲明霞，被服罗绮纨。",
      "頩怒恒有持，含魂讵敢攀。",
      "一朝强暴陵，相从即欢颜。",
      "倾身作歌舞，豫恐恩意阑。",
      "新声与娇态，取媚巧百端。",
      "主家隔风尘，庭宇深且完。",
      "岂无昔共处，永夜青灯寒。",
      "魂梦各所依，宁复相往还。",
      "沉沉九秋霜，履屦思蒯菅。",
      "娟娟中天月，照影留空山。",
      "盛时概无虞，末路良独难。",
      "弃置勿重陈，使人摧肺肝。"
    ]
  },
  {
    "id": "c16655df8b463d9a805ba746daf49368",
    "title": "濯濯江汉女",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "濯濯江汉女，幽贞出良家。",
      "十年守空帏，夫婿天之涯。",
      "良夜秉明烛，悉心务丝麻。",
      "忆昨秋风起，河洛昏尘沙。",
      "伤彼朱丝弦，逸响趋淫哇。",
      "朝为御沟柳，暮作陌上花。",
      "世态固应尔，委置勿复嗟。",
      "所悲在新春，雨露凝朝华。",
      "感此深闭门，渊冰虑弥加。",
      "藏玉万仞冈，守护盘龙蛇。",
      "投珠千顷波，光燄惊鱼虾。",
      "夫婿会有期，岂问岁月赊。",
      "寸心如皦日，终始宜无瑕。"
    ]
  },
  {
    "id": "c16655df8b463d9a8f50673ff94fe9d5",
    "title": "燕山万里雪",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "燕山万里雪，不作黄河冰。",
      "玄德专所司，曷为失其凭。",
      "赤云窃乘间，遂逐炎风兴。",
      "连延土山焦，反更繁青蝇。",
      "毛炰列饔饩，臭腐日以升。",
      "禋祀古有严，孰与存芳馨。",
      "昨梦观圜丘，玉辂苍龙乘。",
      "正气六合周，瑞花反严凝。",
      "坐见昆冈火，瞬息投淄渑。",
      "愿言哀江南，尽洗毒雾蒸。"
    ]
  },
  {
    "id": "c16655df8b463d9a3b8a7a86a7bef400",
    "title": "潮生浙江白",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "潮生浙江白，积水何其多。",
      "悠悠子胥魂，千古终不磨。",
      "东南溢潢潦，污渎纷旁罗。",
      "独此障百川，昼夜激海波。",
      "力排坤轴转，正气通天河。",
      "从星趣好雨，浴日阳之阿。",
      "苍苍紫微垣，弁冕锵鸣珂。",
      "宜蒙湛露恩，领袖湔甲戈。",
      "云阵声万雷，银山势嵯峨。",
      "吹嘘蛟龙翔，奋起驱鲸鼍。",
      "功推五行首，朝宗谅无他。"
    ]
  },
  {
    "id": "c16655df8b463d9ad7f016b1d9947b42",
    "title": "种瓜南山下",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "种瓜南山下，实晚霜落之。",
      "冒寒拾瓜仁，生意或在兹。",
      "收藏箧笥中，恒恐鼠蠹窥。",
      "群儿顾窃笑，痴绝将奚为。",
      "昨闻北里富，晨昏厌甘肥。",
      "祸机隐骄溢，瞬息靡子遗。",
      "嗟我食无肉，藜藿每晏炊。",
      "俟时启包裹，瓜地审所宜。",
      "殷勤谢春雨，庶以忘朝饥。"
    ]
  },
  {
    "id": "c16655df8b463d9af2a836664ba3fc52",
    "title": "十五纪怀",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "止酒已多日，当秋病连绵。",
      "一窗此寄傲，晏起仍早眠。",
      "岂不念佳节，负此明月圆。",
      "叩门客语我，蚤作星尚悬。",
      "白气出东北，横贯西南天。",
      "夜凉步中庭，所见还依然。",
      "力疾起语客，丧乱今十年。",
      "谓天盖无情，垂象在目前。",
      "谓天其有知，吉语皆虚传。",
      "未遑悉吴越，况敢谈幽燕。",
      "须臾报军出，明日攻富田。",
      "焚掠先近郊，斩艾无愚贤。",
      "咫尺成俘囚，妻子畴能全。",
      "戒客姑罢休，世事从推迁。",
      "客去深掩耳，闭关涕潸焉。"
    ]
  },
  {
    "id": "c16655df8b463d9a82f69ed12ee33ab2",
    "title": "大风发屋雨雹交集",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "大风西北来，屋瓦去如走。",
      "丽谯双阙壮，关键决枢纽。",
      "苍苍泮宫柏，枝叶互纷纠。",
      "移时折偃蹇，巧力无措手。",
      "西禅铁浮图，摧仆如拉朽。",
      "临江战楼飞，夹巷坊额剖。",
      "恍疑会群龙，奋发交怒吼。",
      "泰山恐崩裂，宁复计培塿。",
      "老夫闭门卧，雨雹散窗牖。",
      "仓皇正衣冠，力疾坐良久。",
      "天威俄咫尺，性命亦何有？",
      "默悟贵存心，渊冰慎吾守。"
    ]
  },
  {
    "id": "c16655df8b463d9ae6c0d54b7df72c0e",
    "title": "岁暮简张梅闲",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "忆昔慕远游，朝华沐春露。",
      "焉知丧乱后，林杪秋叶蠹。",
      "闲关西州门，寒日收踽步。",
      "尚馀平生友，示我广平赋。",
      "耿耿河汉辉，幽幽冰雪度。",
      "终惭媚求悦，宁悔贞取妒。",
      "朗吟发孤音，明月落庭户。",
      "世事殊未涯，岁年忽云暮。",
      "有美君子心，永言金石固。"
    ]
  },
  {
    "id": "c16655df8b463d9abe0bc16f88e7ce41",
    "title": "除夜书怀",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "一榻陋容膝，老身兀枯株。",
      "淹留恒鲜悰，况兹岁云徂。",
      "儿女虽苟完，丧乱多异居。",
      "同也久乡曲，奔走一饭驱。",
      "凤也妻女累，近亦反故庐。",
      "拙谋康最少，甥馆横溪隅。",
      "阿巽孀七载，忍弃吴氏孤。",
      "靓家食指繁，绩纴勤养姑。",
      "市廛病株守，环偶锥刀趋。",
      "顾我此相守，出入孙符俱。",
      "孩乌颇机警，戏弄聊与娱。",
      "止酒动经年，宿病无由祛。",
      "晚餐率减半，夜枕气始舒。",
      "宴游多却避，礼节那能拘。",
      "亲友既少存，存者亦暗疏。",
      "骎骎齿发敝，勉勉筋力馀。",
      "抚事百感集，来岁知何如。",
      "存亡且未测，艰苦焉足虞。",
      "骨肉姑眼前，开怀尽斯须。",
      "地炉熟春茶，明烛散郁纡。",
      "忽忆孤山梦，风雪随吟驴。",
      "梅花千载心，皎若沧海珠。",
      "服之配明月，阅时终无渝。"
    ]
  },
  {
    "id": "c16655df8b463d9ad3d807191d461a9d",
    "title": "和萧仲仪",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "十年树桑柘，结屋山涧旁。",
      "辛苦蚕丝成，将备公子裳。",
      "缁尘一朝起，冠盖纷劻勷。",
      "飘零落绮纨，翕忽归渺茫。",
      "鲜鲜皮卉服，摇曳凌空翔。",
      "感此桑下心，临风时自伤。"
    ]
  },
  {
    "id": "c16655df8b463d9a7fb6c152bcdbecc0",
    "title": "招隐",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "衰年际时艰，屏居谢轮蹄。",
      "学圃事虽晚，披荒渐成蹊。",
      "芟夷敢辞劳，常恐滋蔓迷。",
      "夜气方油然，养生无端倪。",
      "杂蔬雨意绿，篱落新笋齐。",
      "摄衣晨理发，好鸟当户啼。",
      "物情适自如，眷言契幽栖。",
      "干戈且未息，童稚忧提携。",
      "外美奚足多，澹泊恬朝齑。",
      "援琴思南风，濯缨鉴清溪。",
      "白云乃吾友，延伫苍山西。"
    ]
  },
  {
    "id": "c16655df8b463d9a004ed673b67e5e27",
    "title": "暮春述怀",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "妖氛被东南，丑类日响应。",
      "承平七十载，仓卒骇观听。",
      "堂堂忠节邦，奕奕守与命。",
      "流血动成川，分奔马蹄竞。",
      "群凶首被赤，心额双悬镜。",
      "赤以欺愚庸，镜以眩昏瞑。",
      "张皇礼像设，诳托西方圣。",
      "烧蜡动千斤，相承势弥盛。",
      "喧呼短兵接，迅若斤斧运。",
      "杀人先剖心，刳腹抉肝肾。",
      "捃摭穷窖藏，备网罗机阱。",
      "官曹列厩牧，民屋委灰烬。",
      "郡治歌舞场，朋从悉枭獍。",
      "颇闻连骑出，近郭更蹂躏。",
      "计程倏往还，日以严示信。",
      "距城此虽远，畴敢保安静。",
      "闻鸡心即危，过午魂始定。",
      "颠连混冤亲，跋涉无老病。",
      "晨兴不遑夕，永日饥餐并。",
      "岂复虞道途，所悲室悬磬。",
      "妻孥且目下，侥幸须臾命。",
      "近传某泽中，逆料绝窥侦。",
      "儿啼误失声，掩捕一朝尽。",
      "回头顾童稚，反覆深砭订。",
      "事会固叵量，宁能忘戒训。",
      "因思少壮日，膏泽溥涵泳。",
      "冠盖先送迎，农桑杂歌咏。",
      "闾阎饫粱肉，厮养翘车乘。",
      "飞潜偕动植，一一遂天性。",
      "焉知厄遭遇，垂老百忧并。",
      "圣朝果何负，奸宄妄依凭。",
      "得非湛恩隆，窃禄隐谗佞。",
      "贪冒递相蒙，浸淫成此衅。",
      "中天扬日月，光彩烂相映。",
      "云雾偶晦冥，何能滋疾疢。",
      "众心一此理，磨濯光愈莹。",
      "化机默回旋，民伍奋豪俊。",
      "川东事大奇，气与北风劲。",
      "划开聚石图，卷入背水阵。",
      "翩然破竹势，节解自迎刃。",
      "郡侯起收集，转盻复归正。",
      "誓将扫馀孽，侧耳四方靖。",
      "麦秋告登场，粳稻亦已竟。",
      "死者可胜哀，存者聊自庆。",
      "萧条旧邑里，庶免忧釜甑。",
      "书生守衡茆，才具非济胜。",
      "中宵投袂起，踊跃歌解愠。",
      "四顾扫曀霾，如疾脱危证。",
      "亲知稍慰藉，松菊尚三径。",
      "雨露极昭苏，草茅微报称。",
      "忠谋虑或过，深计众多屏。",
      "薰莸绚疑似，玉石互缁磷。",
      "吏弊袭贪残，罕由慈惠进。",
      "吾侯新涉难，庶务职其柄。",
      "抚定在哀矜，勖哉慎行政。"
    ]
  },
  {
    "id": "c16655df8b463d9ab10045cb8cf0beb7",
    "title": "清明",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "忧怀不知春，病雨门日闭。",
      "今晨又清明，倏忽如梦寐。",
      "茫茫宇宙间，扰扰干戈际。",
      "寥寥邑里旧，莽莽身首异。",
      "悲风起平原，鬼泣海为泪。",
      "万死天不坟，况论吊与祭。",
      "先茔顾非远，跬步涉疑畏。",
      "雨露日夜深，蔓草青绕地。",
      "孤生发种种，去日已川逝。",
      "旦暮未可知，何时及来岁。",
      "凄然心自割，俯仰宁不愧。",
      "野人或典衣，强欲存节意。",
      "邀我坐茅檐，未酌意先醉。",
      "岂无闲花草，黯惨不成媚。",
      "兴阑村鼓急，邻犬众惊吠。",
      "天运夫何如，临风独三喟。"
    ]
  },
  {
    "id": "c16655df8b463d9a28cb5cd08389144f",
    "title": "骑曲",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "步行拥千夫，不敌单骑战。",
      "跃马奋戈矛，何如马头箭。",
      "壮哉副监州，巡历迅飞电。",
      "秋毫戒侵掠，追捕身独先。",
      "弥年贼气骄，胆落惊未见。",
      "借我一月留，坐使民居奠。"
    ]
  },
  {
    "id": "c16655df8b463d9a626d332ec24c0ee2",
    "title": "残发",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "残发不可紒，晨昏日加梳。",
      "顾惭雨露沐，此岂冠冕徒。",
      "夜来秋风深，傲兀惊头颅。",
      "乱离亦已极，时序复易徂。",
      "青灯一斗酒，不乐将何如？"
    ]
  },
  {
    "id": "c16655df8b463d9a9d29d64797027e24",
    "title": "莫折草间葵",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "莫折草间葵，葵根朝露深。",
      "朝露恩岂私，中有向日心。",
      "众草滥生意，延缘托幽阴。",
      "幽阴人迹稀，狐虺交相寻。",
      "我行偶徘徊，海色微穿林。",
      "玩葵试披草，露气俄满襟。",
      "葵心苦不多，其柰蔓草何。"
    ]
  },
  {
    "id": "c16655df8b463d9ae36257040856cc07",
    "title": "哀枉",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "春心注成湩，昼夜深长育。",
      "枯梢晴自芳，寒烧雨仍绿。",
      "如何冤死魂，不及闲草木。"
    ]
  },
  {
    "id": "c16655df8b463d9a8b0aa86a5c13e867",
    "title": "送旷伯逵归洪",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "伯子郡中彦，移居久洪州。",
      "才宜当路知，济胜偕名流。",
      "皎如明月珠，莹若狐白裘。",
      "含章澹中怀，清识雅好修。",
      "顾瞻桑与梓，赋咏忘淹留。",
      "干戈迫岁晏，远道妻孥忧。",
      "朔风吹征衣，日落江上舟。",
      "愿言桑梓心，江水深悠悠。"
    ]
  },
  {
    "id": "c16655df8b463d9a955223ddd8a51830",
    "title": "尝艰",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "平世隐大奸，祸起连干戈。",
      "纷纷杀戮馀，转徙婴札瘥。",
      "丧氛不可望，散漫翻洪波。",
      "号呼递渐染，瞬息俱灭磨。",
      "向来膏粱子，被服华绮罗。",
      "菅蒯倏缠裹，委弃山之阿。",
      "顾匪金石交，厄会其柰何。",
      "吾贫老环堵，与世常蹉跎。",
      "况此灾患林，屏藏谢经过。",
      "晨夕坚苦淡，分安志无他。",
      "阖门或苟全，天赐良以多。",
      "有时诵陈编，桂竹供婆娑。",
      "后日将焉知，且复托永歌。"
    ]
  },
  {
    "id": "c16655df8b463d9abbe1c0cbc9d57941",
    "title": "晨出",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "仲夏沐时雨，清晨步郊墟。",
      "平畴日以绿，民瘼其或苏。",
      "回头语田父，努力勤耕锄。",
      "我朝世忠厚，品汇均涵濡。",
      "盗贼妄干纪，旦夕当殄除。",
      "旷劫沧海深，幸兹迩平途。",
      "尔曹活馀息，讵识劳庙谟。",
      "稽首万亿年，无疆寿皇图。"
    ]
  },
  {
    "id": "c16655df8b463d9a6880b3d8af6b8827",
    "title": "送周士能赴都",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "洛阳花开官酒浓，紫衣乘传春如龙。",
      "海氛一夕泯无迹，坐致江汉之朝宗。",
      "君行远度黄河北，北上都门瞻晓色。",
      "故人列职省垣深，颇念江南老宾客。",
      "况今有子翔亨衢，日边西寄思亲书。",
      "柏台昼永闲案牍，彩服喜就京华趋。",
      "送君此去青云立，太史列卿宜俯拾。",
      "至尊前席问苍生，何者最为先务急。",
      "吏深持律舞贰端，缙绅远迹廉耻间。",
      "钧衡于此试留意，谈笑四海俱欢颜。"
    ]
  },
  {
    "id": "c16655df8b463d9a3fd3409115807626",
    "title": "丁马谣",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "控弦飞骑丁无前，策名百户今四年。",
      "寇锋如林深冒险，五载军中马巡检。",
      "翩翩旗尾风云高，丑类闻之潜遁逃。",
      "朝家爵赏褒忠义，幕府上功从吏议。",
      "戴天履地皆君恩，小臣分寸何足论。"
    ]
  },
  {
    "id": "c16655df8b463d9a4734288d30238144",
    "title": "悲东姚",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "吾州姚氏城东营，四年杀贼不为名。",
      "一门忠义死相继，报国何重身何轻。",
      "无端毒蛇生肘腋，嘘送黑云朝蔽日。",
      "绦鹰咫尺呼不来，瞬息东藩失坚壁。",
      "老姚忠血赤贯天，江南野史何人传。",
      "殒身三世匪官守，异日合寘忠臣先。",
      "郡兵北来思蓄锐，群盗凭城转无忌。",
      "请看妇女与儿童，说着姚家总垂泪。"
    ]
  },
  {
    "id": "c16655df8b463d9adbb7c1e761b3cf70",
    "title": "普颜",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "近时有客湖上归，能话郎中身许国。",
      "朝廷取士数十年，谁谓书生无寸策？",
      "江州李侯死可书，郎中百战全洪都。",
      "昔年廷对俱第一，鸾凤固与群飞殊。",
      "当其练兵首陈义，谓贼南征非所忌。",
      "环城撤屋民始疑，事急方知为上计。",
      "家书间道驰山东，百金归报寿乃翁。",
      "小臣于此誓生死，仰视白日昭其忠。",
      "朔风云低吹战血，母弟魂归宝刀折。",
      "仓皇劲气吐寸心，立马危桥万夫决。",
      "相臣揽辔从天回，将军鞞鼓轰春雷。",
      "为公破敌捐万死，顾盼妖贼如山摧。",
      "君王拊髀加褒异，深副当年设科意。",
      "碧霄雨露湛恩深，官转霜台弘国器。",
      "汉廷寥寥渤海龚，广陵张纲尤罕逢。",
      "使君宴坐试深省，谈笑宪府看平戎。"
    ]
  },
  {
    "id": "c16655df8b463d9a992533eab25bbc06",
    "title": "杜鹃行",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "我不暇自哀古帝魂，春来却念今王孙。王孙马蹄去何处？但见黄鹤落日故宇烟尘昏。",
      "我昔帝蜀空名存，绝怜王孙玉牒尊。春宫天鹅压酥酪，凝香夕帐貂皮温。",
      "紫茸吴姬河西曲，白马怯薛鹰绦扪。居民咫尺甚天上，冠冕臣仆群趋奔。",
      "汉川一炬寇飞度，四载寒食如荒村。暴骸泣霜关月老，恨血埋雨江波浑。",
      "投鞭七宝委道侧，落花送客惭春恩。劝归我亦久流落，几欲出口声复吞。",
      "莫道人生归去好，江南无复吊王孙。"
    ]
  },
  {
    "id": "c16655df8b463d9a1841c91d2dbde03b",
    "title": "送吴县丞赴江西省掾并序",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "大江西上舆图开，绣衣传诏从天来。",
      "中书机务政辐辏，赞画献替须贤才。",
      "吴君壮年进士选，错落襟抱皆琼瑰。",
      "摄官县庭治方洽，入掾省署班遄催。",
      "忆昨初从监郡日，慷慨艰难为时出。",
      "国恩未报寇纵横，抚字差科殆无术。",
      "火炎水湿良苦心，电激飙驰恒定力。",
      "吏奸毫发彻蔽欺，民瘼颠厓获苏息。",
      "此行谁道案牍轻，司徒深坚瑞州城。",
      "乘骢宪使荣昼锦，尚书列坐分兵刑。",
      "九重忧顾在宵旰，四方利害推廉明。",
      "士夫讲学待今日，勿以富贵移平生。",
      "马蹄伫看长安遍，黄河水清喜重见。",
      "银箭宵鸣白雁传，宝图晓驾苍龙献。",
      "日绕宾春上林苑，花迎谒帝含元殿。",
      "燕山佳气五陵高，凤池早颂樱桃荐。"
    ]
  },
  {
    "id": "c16655df8b463d9a8f6c2808a15fc749",
    "title": "郁孤骢马行",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "郁孤台前江水深，绣衣驰传千黄金。",
      "翻然按剑起同列，如见咫尺天威临。",
      "郡中新参全太守，捕起龙蛇恒赤手。",
      "从容杯酒示先机，谈笑拾之如拉朽。",
      "五年群盗糜东南，百城黩货春梦酣。",
      "堂堂宪府卿相列，讵意僚属藏奸贪。",
      "送官樯连锁昼寂，夹道传呼记来日。",
      "君恩可负天可欺，投畀北荒豺不食。",
      "浊河一滴玷济流，共器那得仝薰莸。",
      "当官而行义所激，此举庶减台端羞。",
      "小儒初心思许国，万事无成头已白。",
      "笺天愿赐秋风高，吹送霜威遍南北。"
    ]
  },
  {
    "id": "c16655df8b463d9a717be40d3c7d0284",
    "title": "送武昌冯子中乱后还乡",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "东南形胜会武昌，蜀江滔滔经汉阳。",
      "北来冠盖集如雨，甲第壮似诸侯王。",
      "平明飞箭驰校猎，清夜列烛歌传觞。",
      "貂裘鞍马美少年，春风何处无垂杨。",
      "一朝平地洒新血，但见落日尘沙黄。",
      "金章骨折荒草卧，玉貌跣泣泥涂僵。",
      "嗟哉冯子命一缕，顾影错莫惊鸿翔。",
      "时从知己话畴昔，留滞五载忘他乡。",
      "千金结客心尚在，岂效儿女徒悲伤。",
      "昨闻湛露被寰宇，梦寐桑梓情难忘。",
      "筑城渐喜还汉月，点鬓仍许先吴霜。",
      "相随长铗幸无恙，况见峻坂成康庄。",
      "子孙他日又兹始，五世八世天其昌。",
      "嗟我洪都百战场，大臣精忠远有光。",
      "生灵一道在掌握，若泛巨海操龙骧。",
      "到家故旧定相问，江右何恃全金汤。",
      "司徒勋业有如此，愿子备述毋匆忙。"
    ]
  },
  {
    "id": "c16655df8b463d9a61a556f4635728f3",
    "title": "过玉成砦",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "玉成三面坚如铁，穿井无泉援兵绝。",
      "去年此际万人登，已是如今髑髅骨。",
      "刃飞丁壮屠婴孩，妇女分配囊赀财。",
      "浪传古昔险堪恃，旷劫竟堕昆明灰。",
      "我来似涉羊肠坂，道遇遗黎拭愁眼。",
      "故人何处觅游魂，云树鸦啼寒日晚。"
    ]
  },
  {
    "id": "c16655df8b463d9a8be8339d9ccf0a49",
    "title": "城关西",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "鸡鸣海东黄尘起，落日关山气如水。",
      "馀民髓竭欲无生，月费给军须万计。",
      "尚书前时来使臣，近者太守宴将军。",
      "割鲜饮醇互来往，白昼走马邀红裙。",
      "布衣小儒寸心赤，咄咄书空长太息。",
      "闾阎无奈覆盆何，帝禁九重方旰食。"
    ]
  },
  {
    "id": "c16655df8b463d9ae76cd15b29f250c1",
    "title": "题奔子温南城抱关遗稿并序",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "黑风吹角孤城里，万灶尘生烟不起。",
      "白头祖母骨相随，天入荒山夜如水。",
      "惜哉奔子修程促，泪堕人间抱关录。",
      "游魂归省父何之，旅殡孤村春草绿。",
      "当年煮字嗟无术，商声写入山阳笛。",
      "馀音似和祁孔宾，又似饭牛歌宁戚。",
      "萧萧霜叶吟边落，有弟零丁此漂泊。",
      "秋风无地赋招魂，明日城东问归鹤。"
    ]
  },
  {
    "id": "c16655df8b463d9a2ddbfae0ab558051",
    "title": "海潮吟",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "北风翻天送高梢，西江浪起如海潮。",
      "千艘平城箭飞雨，城溃曾不烦兵交。",
      "冯夷启扉众争赴，万栋烟氛毕方怒。",
      "司徒命尽换州营，国公匹马杉关去。",
      "溯流西上旌旗红，列城楼橹转盼空。",
      "干戈七载遍宇内，朝野狼顾无英雄。",
      "悲哉上下交征利，四维不张巧蒙蔽。",
      "忧来却忆贾长沙，痛哭当年继流涕。",
      "豫章逝水通钱塘，汉川北度趋洛阳。",
      "洗日咸池佳气王，闻鸡矫首向扶桑。"
    ]
  },
  {
    "id": "c16655df8b463d9a92a3b4cd8b86d94c",
    "title": "刘观复止足轩",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "陶朱去越乘扁舟，布衣卿相难久留。",
      "子房定汉晚辟谷，赤松可学思从游。",
      "此游意气空寰宇，家国安危关出处。",
      "功成名遂身独全，千驷万钟犹一羽。",
      "如何海桑人白头，纷纷烛下寻牙筹。",
      "马上朝鸡听未了，又拟跨鹤趋杨州。",
      "壮哉脱颖吾观复，物外一轩名止足。",
      "风流文彩祖子孙，平生无殆应无辱。",
      "有时展卷评功臣，凌烟上溯笔有神。",
      "敲推得句亦妙契，直欲三绝追唐人。",
      "太行覆辙车无数，我独衡门乐安步。",
      "紫驼翠釜生野烟，我宁晚食依环堵。",
      "畏途留此示康庄，戏写陶朱赞子房。",
      "满院绿阴春雨歇，客来推户煮茶香。"
    ]
  },
  {
    "id": "c16655df8b463d9a761a8af1b15564f9",
    "title": "郡城高",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "郡城高，昔人堕废今人劳。城中居民负土石，城上畚锸卒伍操。",
      "去年外壕深地底，今年内城插天起。红旗东接汉阳小，白璧西沉赣江水。",
      "杵声未改筑者殊，人事往往如传车。荒碑断础悉舆致，仙宫梵宇空无馀。",
      "欢呼拦街走童孺，明年移家城里住。抱关旧卒鬓如丝，泪堕鸦啼城下树。",
      "城坚池浚侔金汤，此地他年为战场。"
    ]
  },
  {
    "id": "c16655df8b463d9acea1f7964133461a",
    "title": "喜雪",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "残年新春冻不开，大雪五度漫空来。",
      "南州病热已十载，造化有此真奇哉！",
      "夜闻朔风撼天柱，恍惚万马随奔雷。",
      "乾坤正气有先至，密运亭毒兹其媒。",
      "云旗乍翻摇若水，涛霜却卷飞龙堆。",
      "女娲废炼深缩手，河伯失据俄惊豗。",
      "玄冥振辔祝融遁，怒势欲遣昆冈摧。",
      "卧龙潜蛟起奔走，舞鹤翔凤争徘徊。",
      "瑶池觞罢洒馀沥，汉皋相赠投琼瑰。",
      "苍山一夕头尽白，贫户得句侵晨推。",
      "朱门岂必异衡宇，埋没弱柳馀枯梅。",
      "我疑真宰偶戏剧，往往玩世如婴孩。",
      "故将空色种天上，大巧六出无根荄。",
      "要令六合反混沌，宁许万象蒙尘埃。",
      "兆丰呈瑞悉馀事，邂逅净洗昆明灰。",
      "西流壶峤应自反，咫尺清浅移蓬莱。",
      "内廷称贺论边事，坐想敕使传宣催。",
      "蔡州鹅池久安堵，整顿宇宙须雄才。",
      "涓人自昔负高见，远去求马何时回？",
      "燕山从尔深一丈，扫地为筑黄金台。"
    ]
  },
  {
    "id": "c16655df8b463d9a6662d20d95ccb425",
    "title": "犬鸡叹",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "雄鸡奋翼衔怒蛙，蛙被啄取声咿哑。犬来鸡毙蛙竟逸，转步犬惊逢恶蛇。",
      "两强相厄须俱殒，过客惊怪频咨嗟。君不见下宫将军轻杵臼，绿珠金谷来孙秀。",
      "世间万事每如斯，莫负樽前卯时酒。"
    ]
  },
  {
    "id": "c16655df8b463d9a13809d4d0d7e021d",
    "title": "虎堕井",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "郭西猛虎势莫当，攫人白昼来神冈。暗中推堕若有物，眢井百尺篱根藏。",
      "冻泉收声甃为土，辘轳绠断苔藓苍。眼花误落爪牙废，弃置有待摧强梁。",
      "酸风飞沙寒日黄，四郊流血皆战场。乘时吞噬恒妥尾，翼以伥鬼高驼翔。",
      "北平将军老且死，泰山哭声哀怨长。岂知凿地古设险，邂逅一蹶由天亡。",
      "吁嗟此物肆无忌，妄意流毒窥城墙。千夫骇汗手莫措，造次坎窞侔干将。",
      "君不见东门狡兔殪牵犬，西江孽蛟终自戕。贯盈有兆此未悟，来者纷纷投土囊。"
    ]
  },
  {
    "id": "c16655df8b463d9ae9eb194308cd2cbc",
    "title": "人食人",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "髑髅夜哭天难补，旷劫生人半为虎。",
      "味甘同类日磨牙，肠腹深于北邙土。",
      "郊关之外衢路傍，旦暮反接如驱羊。",
      "喧呼朵颐择肥胾，快刀一落争取将。",
      "凭陵大嚼刳心燎，竞赌兕觥夸饮釂。",
      "不知剑吼已相随，后日还贻髑髅笑。",
      "阴风腐馀犬鼠争，白昼鬼语偕人行。",
      "衔冤抱痛连死骨，著地春草无由生。",
      "睢阳爱姬忍喋血，长安仇家俊臣舌。",
      "摅忠疾恶古或闻，未睹烹炰互吞灭。",
      "五云深处藏飞龙，天路艰险何日通。",
      "皇心万一悯遗孑，再与六合开鸿蒙。"
    ]
  },
  {
    "id": "c16655df8b463d9a2354ba16370dd04c",
    "title": "上营门",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "上营门外将军树，几度春来复春去。",
      "北辕南旆万人行，移种东风无定处。",
      "几州伪将昧祸机，远杖牧圉持旌麾。",
      "临危走檄盟白马，挟诈志脔三狻猊。",
      "孙曾履附陈运肘，分部掩之凭夘酒。",
      "群庸贪饵悉轻生，谈笑削除天假手。",
      "惜哉邻丑疏防闲，反更放虎来深山。",
      "仓皇出此殆无术，民命一发悬天关。",
      "老夫厌观阵云黑，中夜拊膺谈失色。",
      "古来反覆事难平，愿天早赐扶桑白。"
    ]
  },
  {
    "id": "c16655df8b463d9a9990cfc64c2ebd68",
    "title": "天问补",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "贝丘豕立俄人啼，淮水失却巫支祁。万牛腥闻红帕首，天狼反被青云衣。",
      "坞金递遣髑髅守，日注鬼箓停生机。风尘展转逾十载，意者天怒民浇漓。",
      "故令六合日颠倒，人类灭尽将无遗。云胡玉毁石自若，荧惑扬彩三阶微。",
      "沣兰无实荃蕙化，蹠蹻往往嗤随夷。奸凶残忍源源出，福善祸淫殊反易。",
      "杀人白昼临通衢，长剑大刀争割食。东家处子西家搂，父母吞声泪偷滴。",
      "书生平日苦自信，坐谈性命成迂僻。有人抱膝吟草庐，夜梦史迁紬秘书。",
      "共工举头天柱折，五丁凿石岷峨枯。有穷飞箭落九日，防风戮骨雄专车。",
      "跨秦历汉凡几劫，宇宙戏掷犹摴蒱。君不见邯郸空国长平陷，又不见焦土咸阳总冤滥。",
      "区区反覆焉足云，老天为质由来暗。"
    ]
  },
  {
    "id": "c16655df8b463d9a9cfaf858551a915c",
    "title": "秋宵见月",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "青天过雨明月佳，不饮柰此秋满怀。",
      "援琴屡起却复止，音韵惜于同时乖。",
      "西风笑我深闭户，吹送乱叶鸣空阶。",
      "翩翩从尔千万态，我自作我随无涯。",
      "蓬莱会见清且浅，未许泥滓沾青鞋。"
    ]
  },
  {
    "id": "c16655df8b463d9a4bf121d4310cf132",
    "title": "石言",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "南山白石坚不朽，镌磨誓入良工手。平分陛级肃降登，横卧津梁达奔走。",
      "椁成取重侯王家，不惜千金市长久。从渠楚汉决雌雄，坐阅兴亡屹相守。",
      "宁知敝邑如残星，十年豺虺喋血腥。今兹成垒方改筑，流汗万杵当炎蒸。",
      "城基叠石崇数尺，搜括隐匿凭威刑。断桥发冢残寺观，民舍隳突翻阶庭。",
      "千夫引绠日驰逐，颠踣道路无留停。石乃言曰：我生刚介根元气，落落孤高蟠九地。",
      "既不得补天遇娲皇，又不得填海从精卫。包羞转徙近污渠，反为奸凶严屏蔽。",
      "何当天威发怒雷，豺虺骨与城俱摧。此时饮恨庶吐气，尽碾暴骨为飞灰。"
    ]
  },
  {
    "id": "c16655df8b463d9a77dfada2906bea5e",
    "title": "反覆吟",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "东关昼宴宵流血，北里暮耕晨建节。金珠无胫走如飞，奄忽废兴那忍说。",
      "君不见青冈头，墓砖云是晋桓修。发掘近遭群盗手，峨峨疑冢已千秋。"
    ]
  },
  {
    "id": "c16655df8b463d9a0313df3958fdcf3e",
    "title": "埋冤树",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "出城十里西南去，行役经过倦休处。",
      "崔嵬古干络苍藤，相传此是埋冤树。",
      "树名那得呼埋冤，阅人累岁官道边。",
      "朝吁械系逮词讼，夕敝鞭朴逋税钱。",
      "富豪招权逞滥入，孱弱破家哀孑立。",
      "几人饮恨泪彻泉，树不能言天为泣。",
      "埋冤得名良可悲，郡中守令知不知？"
    ]
  },
  {
    "id": "c16655df8b463d9aa76e6fd9f6d8fa6e",
    "title": "延平龙剑歌",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "延平之渊深复深，白日下照苍龙吟。古来此处会灵物，中有未死英雄心。",
      "黑风一夕嘘蜃气，坐看海州俱陆沈。咄哉蝮蛇敢流毒，鼓召妖孽纷来侵。",
      "老龙掉尾才一怒，百怪洒血腥淋淋。书生投笔起大叫，稽首再拜皇穹临。",
      "龙兮龙兮，尔之潜也已千载，丰城故乡昨失守。宜扣天阍敕牛斗，下取老蛟心血剖。",
      "指挥九日付羿弓，驰檄风雷歼巨丑。胡乃坐观浔阳肆，鲸鲵魑魅魍魉群相随，剜肌剔髓四海靡。",
      "遂令鱼肠豪曹甘毁折，岐山之凤鸣声绝。忠臣扼腕空白头，赤子拊心眼流血。",
      "时哉好从檀溪踊跃起的卢，呼取黄熊赤豹来清都。",
      "并与宋帝独驱之长刀，龙门将军天山之三箭。神会大冶飞昆吾，迅扫六合尘模糊。",
      "我当远求华阴土，助尔光芒增快睹。问天洗甲挽银河，苏息苍生溥霖雨。"
    ]
  },
  {
    "id": "c16655df8b463d9a6a8e4a3c1352adf1",
    "title": "志感",
    "authorName": "周霆震",
    "authorId": "c16655df8b463d9ad1457b72d1457b72",
    "dynasty": "元",
    "content": [
      "海风吹云通万里，浙江势合潮声起。",
      "酒杯无分月含羞，独步徘徊桂香里。",
      "秋深萧条昼掩关，良夜偶此须臾间。",
      "老逢佳节偶怀旧，昨者梦自横溪还。",
      "溪边故友重泉隔，却忆当年会骚客。",
      "十千清酒买城中，舒雁初肥鲈鲙白。",
      "庭前古桂高婆娑，酒酣能赋得月多。",
      "野人侧听惊绝倒，宁许扣角声相和。",
      "重来无处寻高桂，夜听马嘶林叶坠。",
      "凄凉旧曲付吹篪，吟断清商复谁继。",
      "我愁问月倾肺肝，月亦怜我霜鬓残。",
      "平生取友恒落落，会面非少知心难。",
      "古今何限西州路，送迎只有山如故。",
      "作诗寄语座中朋，难觅人间许玄度。"
    ]
  },
  {
    "id": "c16655df8b6804af73c14b9ace8501cb",
    "title": "黄河行",
    "authorName": "贡泰父",
    "authorId": "c16655df8b6804afa51fb975a9be4c2a",
    "dynasty": "元",
    "content": [
      "黄河水，水阔无边深无底，其来不知几千里。",
      "或云昆仑之山出西纪，元气融结自兹始。",
      "地维崩兮天柱折，于是横奔逆激日夜流不已。",
      "九功歌成四载止，黄熊化作苍龙尾。",
      "双谼凿断海门开，两鄂崭崭尚中峙。",
      "盘涡荡激，回湍冲射，悬崖飞沙，断岸决石，瞬息而争靡。",
      "洪涛巨浪相豗，怒声不住从天来。",
      "初如两军战方合，飞炮忽下坚壁摧。",
      "又如丰隆起行雨，鞭笞铁骑驱奔雷。",
      "半空澎湃落银屋，势连渤澥吞淮渎。",
      "天吴九首兮，魌魋独足。",
      "潜潭雨过老蛟吟，明月夜照鲛人哭。",
      "扁舟侧挂帆一幅，满耳萧萧鸟飞速。",
      "徐邳千里半日程，转盼青山小如粟。",
      "吁嗟雄哉！其水一石，其泥数斗。",
      "滔滔汩汩兮，同宇宙之悠久。",
      "泛中流以击楫兮，招群仙而挥手。",
      "好风兮东来，酬河伯兮杯酒。"
    ],
    "annotation": [
      "这首诗选自《乾隆宁夏府志》。",
      "纪：基也，基址。",
      "元气：指天地未分前混一之气。",
      "地维：古时以为大地四方，四角有大縆（粗绳）维系，故称地维。天柱：古人相传，天有八柱承之，故称天柱（《山海经·神异经》）。",
      "九功：九职之功。《周礼·天官·太宰》：“以九职任万民。”包括三农、园圃、虞衡、薮牧、百工、商贾、嫔妇、臣妾、闲氏。四载：古时的四种交通工具。《书·益稷》：“予乘四载。”谓禹治水时，水行乘舟，陆行乘车、泥行承輴，山行乘樏。",
      "“黄熊”句：指鲧、禹治水事。相传鲧被天帝所诛后，化为黄熊，入于羽渊。其子禹治洪水时，有神龙以尾画地导水所注。",
      "谼：大谷。海门：通向海的大门。",
      "鄂：边际。崭崭：突出貌。",
      "争靡：形容两岸碎石土块被河水冲刷，争相坍塌。靡，倒下。",
      "豗：撞击。",
      "丰隆：古代神话中的云神。一说雷神。",
      "渤澥：古代称东海的一部分，即渤海。淮渎：淮河。",
      "天吴：古代传水中的水神。九首：《道光中卫县志》（标点注释本）作：“八首”。",
      "魌魋：大禹化作熊，凿山开路，驱逐鬼神。魌，即魌头，古时打鬼驱疫时用的面具。魋，兽名，似小熊，喻大禹。",
      "鲛人：传说中的人鱼。",
      "徐邳：黄河下游经徐州、邳州。",
      "汩汩：水流声；急流貌。",
      "酬：报谢。河伯：古代神话中的黄河水神，名冯夷。 "
    ]
  },
  {
    "id": "c16655df8b772b725a2336a44cbae829",
    "title": "题江山归兴图",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "秦望东南远欲无，依稀禹穴向姚虞。",
      "几时把酒鄞江上，却对乡山看此图。"
    ]
  },
  {
    "id": "c16655df8b772b722da10e1f414d5e68",
    "title": "题吴季良东明轩",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "朝日出旸谷，照我轩东荣。",
      "煌煌天光发，湛湛旦气清。",
      "定志息喧杂，澄心养虚灵。",
      "八窗启扃钥，万象生光明。"
    ]
  },
  {
    "id": "c16655df8b772b725028aabc59702bd3",
    "title": "拟古",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "龙马负灵图，八卦开人文。",
      "天运当寅中，民时方大昕。",
      "制字乃未多，所言为典坟。",
      "一往数千载，怀哉圣神君。"
    ]
  },
  {
    "id": "c16655df8b772b725028aabc0da42210",
    "title": "拟古",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "翳林无阳土，暗谷多下泉。",
      "登山履众险，险尽见杪颠。",
      "人居物物中，物物能蔽天。",
      "将身出物表，万象始昭然。"
    ]
  },
  {
    "id": "c16655df8b772b725028aabc77b16065",
    "title": "拟古",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "一气成岁功，孰为四分之。",
      "遂使春木荣，不知秋叶萎。",
      "天道自有初，物命亦有司。",
      "任运得吾性，无为无不为。"
    ]
  },
  {
    "id": "c16655df8b772b725028aabc17a5aa4e",
    "title": "拟古",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "天高九万里，疾若弩矢驰。",
      "白日犹在下，况尔众物为。",
      "翾羽刷俊彩，强欲凌空飞。",
      "去人苦不远，但使见者疑。"
    ]
  },
  {
    "id": "c16655df8b772b72404a7f4a6a94cead",
    "title": "赋顾梅西煮雪",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "摇竹取残雪，松声动寒吹。",
      "金怀少馀欢，石鼎作雅事。",
      "极清超水品，至淡出天味。",
      "行过梅花西，唤起幽人睡。"
    ]
  },
  {
    "id": "c16655df8b772b725550e506c1739b6e",
    "title": "感怀",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "积阴不可扫，积懑不可道。",
      "君子所可道，小人以为嬲。",
      "世事终渺茫，物情慢衰老。",
      "归来日未昳，自去庭中草。"
    ]
  },
  {
    "id": "c16655df8b772b725550e506e85631da",
    "title": "感怀",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "仙人大还丹，可用更凡胎。",
      "举世不谓然，逝矣谁能哀。",
      "万事唯有醉，奴子抱琴来。",
      "十倍李供奉，一饮三千杯。"
    ]
  },
  {
    "id": "c16655df8b772b725550e506b4dbd50e",
    "title": "感怀",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "矩步恒彳亍，捷走能千回。",
      "感彼元发化，聊复少衔杯。",
      "阴草夏即苑，阳花冬亦开。",
      "天序自有定，不是偶然来。"
    ]
  },
  {
    "id": "c16655df8b772b725550e506df6d2326",
    "title": "感怀",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "有酒可用醑，无酒我当酤。",
      "天运岁益差，人事日不如。",
      "羽虫何多言，木叶已无数。",
      "凄其众草晚，乐与佳菊遇。"
    ]
  },
  {
    "id": "c16655df8b772b725550e50669d6ea73",
    "title": "感怀",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "物蠹岂有极，造物难为工。",
      "我将剔除之，刺芒铦若锋。",
      "小枝食已尽，大枝旋复空。",
      "虫多饱即死，花落为枯丛。"
    ]
  },
  {
    "id": "c16655df8b772b725550e5065b78a40e",
    "title": "感怀",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "盆中梅树子，为尔可怜生。",
      "寒泥不五斗，勿与大块争。",
      "移置池水头，照影池上冰。",
      "和冰嚼花蕊，天地无馀清。"
    ]
  },
  {
    "id": "c16655df8b772b725550e506c87a51da",
    "title": "感怀",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "娼鸟不可驯，娼女不可亲。",
      "野性自难定，岂知爱其身。",
      "千金买少妾，属托在他人。",
      "譬如道旁花，竟是为谁春。"
    ]
  },
  {
    "id": "c16655df8b772b725550e506d35a933c",
    "title": "感怀",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "驽马少良驹，淑媛多令子。",
      "大易重咸恒，关雎明谨始。",
      "橘树生南州，渡江即为枳。",
      "地气使之然，如何论天理。"
    ]
  },
  {
    "id": "c16655df8b772b725550e506651c2e6a",
    "title": "感怀",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "江左言风流，王谢为称首。",
      "谧既坐奸回，澹亦亏节守。",
      "清谈本废事，何物非刍狗。",
      "不忍书义熙，侃独有佳后。"
    ]
  },
  {
    "id": "c16655df8b772b725550e50642399e9f",
    "title": "感怀",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "子云投阁生，绿珠坠楼死。",
      "事主心弗移，不若一婢子。",
      "哀哀莽大夫，千古秽青史。",
      "草元数万言，焉用识奇字。"
    ]
  },
  {
    "id": "c16655df8b772b725550e5064ca35ee4",
    "title": "感怀",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "燔肉既不至，孔子辄去鲁。",
      "醴酒复不设，穆生亦辞楚。",
      "古人道义交，政在慎出处。",
      "寥哉圣贤心，夫岂餔啜故。"
    ]
  },
  {
    "id": "c16655df8b772b725550e50610a6be96",
    "title": "感怀",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "花开君勿折，花谢君勿扫。",
      "扫花伤花心，折花畏花嫐。",
      "但令尊有酒，中怀得倾倒。",
      "从花自开谢，开好谢复好。"
    ]
  },
  {
    "id": "c16655df8b772b725550e5063fecda41",
    "title": "感怀",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "上客有冯驩，故吏有任安。",
      "二子久已死，益见交道难。",
      "软语相媚悦，颠倒若转丸。",
      "孰云是可忍，怒发为冲冠。"
    ]
  },
  {
    "id": "c16655df8b772b725550e506d2a99f2a",
    "title": "感怀",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "南州辫发儿，相从事觚椠。",
      "陈遵好尺牍，暇日聊口占。",
      "悠悠历岁年，寒暑若病痁。",
      "道德负初心，谁独受针砭。"
    ]
  },
  {
    "id": "c16655df8b772b725550e506b31f21ca",
    "title": "感怀",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "客有千金儿，过我十尺舍。",
      "狭隘不可留，飞丸出弹射。",
      "腰下雕玉螭，粹好绝衅罅。",
      "信美非所珍，聊足以相诧。"
    ]
  },
  {
    "id": "c16655df8b772b725550e5063e04adcd",
    "title": "感怀",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "朱弦有遗音，琅然动清泛。",
      "自喜若弗胜，入耳何沨沨。",
      "君子道吾常，哤俗多杂儳。",
      "但念赏人稀，不知听者厌。"
    ]
  },
  {
    "id": "c16655df8b772b725550e506c468ead0",
    "title": "感怀",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "白日何瞢瞢，人中有枭獍。",
      "鸩毒不可怀，犹将恣酣醟。",
      "司命主督察，雷公布天令。",
      "慎尔恐自戕，微我相诟病。"
    ]
  },
  {
    "id": "c16655df8b772b725550e5066a5f6a75",
    "title": "感怀",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "儒有席上珍，把玩足无厌。",
      "梅花虽苦寒，其中自清赡。",
      "富贵如燎毛，炙手方炎炎。",
      "贪恋之谓何，仰天一长欠。"
    ]
  },
  {
    "id": "c16655df8b772b725550e506aef3798f",
    "title": "感怀",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "昂然三尺松，种之五斗盎。",
      "俯身就嵌石，毛发如鬼状。",
      "虽蒙华屋居，故性终木强。",
      "谁当宣其郁，使彼得疏畅。"
    ]
  },
  {
    "id": "c16655df8b772b725550e506ba4b045e",
    "title": "感怀",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "久客念还家，还家复如客。",
      "行李未及安，期日相促迫。",
      "勿匆问衣襟，草草箧书册。",
      "终岁恒若斯，几何头不白。"
    ]
  },
  {
    "id": "c16655df8b772b729712aed2a4bbf244",
    "title": "采莲女",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "川日出已高，江霏散如雾。",
      "但闻采莲曲，不知采莲处。",
      "双双相思鸟，飞上相思树。",
      "幽人空尔怀，欲往畏多露。"
    ]
  },
  {
    "id": "c16655df8b772b72c5afffdf50c66441",
    "title": "题章德𢡟兰",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "竹树何蘙荟，蕙兰自奇芬。",
      "水墨写清影，犹疑见湘原。",
      "欲持一卮酒，酹此千岁魂。",
      "但恐醉中意，难与醒者言。"
    ]
  },
  {
    "id": "c16655df8b772b728bbbbb4ceb731d74",
    "title": "赋傅伯玉来青轩",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "两山送青来，与人终日闲。",
      "爽气逼眉宇，不似在尘间。",
      "仰观天中云，扰扰去不还。",
      "始知静者佳，取琴当户弹。"
    ]
  },
  {
    "id": "c16655df8b772b722e1854aee6e4fd7d",
    "title": "寄胡伯衡兼呈叔父元理元美二首",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "忆昔少年日，慷慨赋远游。",
      "晨起揽白须，始知天地秋。",
      "寒云去雁断，落木穷猿愁。",
      "亲故各异方，谁当慰淹留。",
      "此邦非吾土，怅望登兹楼。",
      "长歌动幽愤，汗漫不可收。"
    ]
  },
  {
    "id": "c16655df8b772b722e1854ae4d5be0ec",
    "title": "寄胡伯衡兼呈叔父元理元美二首",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "阳鸟尚谋食，候虫犹念衣。",
      "口体见驱迫，使我远别离。",
      "历历路半千，迢迢江两涯。",
      "悠悠去乡邑，往往见絷縻。",
      "年衰酒况恶，引饮不满卮。",
      "形影相嘅惜，恐为时所悲。",
      "弁山非故山，怆然寄幽期。",
      "馀生苟木陨，犹及尔东归。"
    ]
  },
  {
    "id": "c16655df8b772b7248527a540d33a8af",
    "title": "南堂偶成似卫耕间先生",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "倚阑看池水，池水清若空。",
      "烟沉树色底，日行云影中。",
      "翾羽晞薄雾，游丝泛光风。",
      "跃鱼自幽潜，岂望能为龙。",
      "才劣不任官，力弱不任农。",
      "清世有华民，我辰非不逄。"
    ]
  },
  {
    "id": "c16655df8b772b722a53e4be3fafb046",
    "title": "赋陆子敬旧时月色亭",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "古月即已旧，今月乃更新。",
      "解后见颜色，梅花如故人。",
      "挽彼檐下枝，挂我头上巾。",
      "摘花不插发，踏月走千巡。",
      "横笛且勿吹，良夜亦易晨。",
      "恒恐明日至，使我迹复陈。",
      "愿因白免公，托根冰雪轮。",
      "结子近琼楼，永与桂树亲。"
    ]
  },
  {
    "id": "c16655df8b772b72ef9a495def2a1a07",
    "title": "月下独酌似谢季初叔久兄弟",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "风休露欲下，云过月如走。",
      "一尊良夜初，万事中年后。",
      "大白真仙人，俗客匪其偶。",
      "孤斟不成欢，引影作三友。",
      "我今笑问影，颇亦解事否。",
      "既能随我身，胡不开尔口。",
      "倾杯月入怀，停杯月在手。",
      "此月岂真月，不饮复何有。"
    ]
  },
  {
    "id": "c16655df8b772b7258dee35d97197304",
    "title": "谢长源为余言燕子事有感",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "旧雌有众雏，新雌来杀之。",
      "蒺藜刺中肠，并死无一遗。",
      "持筸逐娼鸟，恶土污人衣。",
      "彼雄诚不才，怨心当语谁。",
      "祥览令我惧，伋寿令我思。",
      "物态尚如是，世情良足悲。"
    ]
  },
  {
    "id": "c16655df8b772b725f26c07f0d906fe4",
    "title": "寄衍上人索画兰",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "薄言采兰花，兰叶□□□。",
      "□□□人远，僻处荒山原。",
      "崇炫非素心，澹泊性所存。",
      "亦同桃李春，不同桃李繁。"
    ]
  },
  {
    "id": "c16655df8b772b725f26c07f4a6e4a84",
    "title": "寄衍上人索画兰",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "众芳非不佳，蕙茝尤楚楚。",
      "亦荷雨露私，如何在榛莽。",
      "庶将展微劳，揽置群玉府。",
      "时我方未遑，临风独延伫。"
    ]
  },
  {
    "id": "c16655df8b772b725f26c07fc58a6716",
    "title": "寄衍上人索画兰",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "渔子荡两桨，来从湘水滨。",
      "手抱青兰枝，言报山中春。",
      "问我日日醉，恐贻楚叟嗔。",
      "独醒不在酒，举手谢野人。"
    ]
  },
  {
    "id": "c16655df8b772b725f26c07f66e8eec8",
    "title": "寄衍上人索画兰",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "日出跻北林，日入下西澨。",
      "幽芳隔远水，水寒不可厉。",
      "归来看画图，潇洒美风制。",
      "万事何必真，聊与尔同世。"
    ]
  },
  {
    "id": "c16655df8b772b7254f45f689ee4d60d",
    "title": "慎勿买良田",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "慎勿买良田，良田有豺虎。",
      "豺虎不汝食，官司推剥汝。",
      "公廪多急输，里正遭棰楚。",
      "肉尽即见骨，家破无死所。",
      "茹蔊何必辛，茹荼何必苦。",
      "伤哉浙水民，困此一犁土。"
    ]
  },
  {
    "id": "c16655df8b772b7205cbeb7eeea411b2",
    "title": "游幻住庵留赠月千江上人",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "出郭动柔橹，春花始班班。",
      "俯舷照清流，正见衰病颜。",
      "形影自相笑，浮沉人两间。",
      "胡能即有定，波荡不得闲。"
    ]
  },
  {
    "id": "c16655df8b772b7205cbeb7e58d76b87",
    "title": "游幻住庵留赠月千江上人",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "村雨农事殷，溪晴客衣暖。",
      "佳人同彩舟，沿洄绕芳甸。",
      "吴蚕近三眠，鲁桑连百畹。",
      "相将采白蘋，日与春俱晚。"
    ]
  },
  {
    "id": "c16655df8b772b7205cbeb7e140dddfa",
    "title": "游幻住庵留赠月千江上人",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "既雨天复佳，鸣鸟声故故。",
      "前溪春已深，劝我脱布裤。",
      "刺篙乱清涟，艇子入浦溆。",
      "我裤不用脱，汝自顾汝妇。"
    ]
  },
  {
    "id": "c16655df8b772b7205cbeb7e2828232b",
    "title": "游幻住庵留赠月千江上人",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "维时桃始华，野眺欣有睹。",
      "沿洄度桑隰，迤逦见榖土。",
      "山虚龙出云，谷暖鸟鸣雨。",
      "来耨良足勤，力薄奈何汝。"
    ]
  },
  {
    "id": "c16655df8b772b72128f818c960578be",
    "title": "与戴彦季张和伦游南山玲珑洞",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "放舟出清苕，鸣橹声了牙。",
      "历历览胜绝，行行入幽遐。",
      "玲珑洞穴古，疑有仙人家。",
      "清风石上起，吹老良姜花。"
    ]
  },
  {
    "id": "c16655df8b772b728bf0ec6c313abae7",
    "title": "与韩介石闻人梅涧游黄龙洞",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "龙君所幽潜，嵌空若眢井。",
      "投石风转雷，股栗怯深迥。",
      "僮奴夸捷走，啸呼已绝顶。",
      "升高只自危，聊复罢吾兴。"
    ]
  },
  {
    "id": "c16655df8b772b72b0eb9fd5d17a92d6",
    "title": "次韵孙尤实言诗",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "佳诗如饮泉，一寒乃清真。",
      "妙趣欲无我，宁复有袭因。",
      "学之三十年，同光犹隙尘。",
      "扰扰共高下，未足轻众人。",
      "多忤言可忘，薄奉气乃醇。",
      "羲黄复何心，适当天地春。"
    ]
  },
  {
    "id": "c16655df8b772b726ffb6a71a5c5579d",
    "title": "与梁邦彦对雪饮酒禁体",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "五精阐嘉瑞，一白遍林薮。",
      "飘洒集众妙，点缀出群有。",
      "覆藏失垢污，摧压见节守。",
      "岁华乃尔清，夜色不得黝。",
      "僮奴掖醉归，迹足没已厚。",
      "人生几两屐，素发一搔首。"
    ]
  },
  {
    "id": "c16655df8b772b72ad65bbaabdba4138",
    "title": "移舟",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "移舟发江夕，远浦入双树。",
      "烓灶动烟火，野宿在中露。",
      "波月光鳞鳞，川霏杂轻雾。",
      "濯手乱繁星，水禽忽飞去。"
    ]
  },
  {
    "id": "c16655df8b772b72d2cdfc0369090856",
    "title": "听周子固琴",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "周郎妙音解，矑子光射人。",
      "山水有雅曲，徽音得其真。",
      "神闲应接暇，气和节调匀。",
      "鱼鸟亦飞跃，云风忽轮囷。",
      "令我不能去，永怀愿相亲。"
    ]
  },
  {
    "id": "c16655df8b772b72644261af71bca319",
    "title": "拟送张子长赴史馆",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "陈志称秽史，汉绪遂中绝。",
      "不如诵杜诗，忠概何惯切。",
      "我将操玉斧，腾飞入明月。",
      "斮彼白兔毫，制为董狐笔。",
      "送子万里行，聊用资作述。",
      "大义或有乖，慎尔宁勿勿。"
    ]
  },
  {
    "id": "c16655df8b772b72ecd75ae08cae32cb",
    "title": "邵复孺映雪斋",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "邵子书有癖，一寒四窗静。",
      "举手倒执经，夜映雪色冷。",
      "侧睨生墨光，天地无遗景。",
      "希功厚积馀，思与古人并。"
    ]
  },
  {
    "id": "c16655df8b772b7203aa8961d91cac57",
    "title": "俞子昭山月轩",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "山月出未高，烂如大银盘。",
      "及其当天中，小于冰一丸。",
      "我将问郁仪，青冥风露寒。",
      "远近且莫解，况尔阙与抟。",
      "兹轩特可喜，倚阑终日看。",
      "常疑猛虎啸，惊起女乘鸾。"
    ]
  },
  {
    "id": "c16655df8b772b7274af1b93d080ec7d",
    "title": "大雪有怀北中亲友",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "南州三日雪，堕地为坚冰。",
      "念我骨肉亲，束书向幽并。",
      "马寒车折轴，岁晚不得宁。",
      "仰观浮云驰，缅焉寄深情。"
    ]
  },
  {
    "id": "c16655df8b772b72a115a5a45fc05656",
    "title": "农舍",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "农舍如鸡栖，稚子煦檐隙。",
      "陂田不作垄，野水深及壁。",
      "树老夕照黄，草枯寒烟白。",
      "鱼罛设处处，民有食菜色。"
    ]
  },
  {
    "id": "c16655df8b772b721f0b175ae01bd7ac",
    "title": "题郭天锡云山图",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "翘翘山有木，翳翳林有谷。",
      "雨气作深云，新阴如膏沐。",
      "夫岂无居人，诛茅结溪屋。",
      "幽栖不出户，野塘春水绿。"
    ]
  },
  {
    "id": "c16655df8b772b724cc95bd714ac9359",
    "title": "雪壑海云使君所自号也",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "云来雪壑阴，云去雪壑明。",
      "未见雪壑面，已闻雪壑名。",
      "岂谓众皆浊，常使我独清。"
    ]
  },
  {
    "id": "c16655df8b772b724cc95bd7bea5212c",
    "title": "雪壑海云使君所自号也",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "云去雪壑明，云来雪壑阴。",
      "不从雪壑游，不知雪壑心。",
      "家世本钟鼎，志愿在山林。"
    ]
  },
  {
    "id": "c16655df8b772b7296113b109c70e509",
    "title": "张子英闲止斋",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "筑室依甘泉，兰若满中沚。",
      "采掇子为谁，杂佩玉蕊蕊。",
      "拟步即市门，行行行且已。",
      "西山有爽气，朝来眉睫里。",
      "尘土一振衣，城郭清风起。",
      "馀习久未忘，篇帙故纷委。",
      "方床十尺舍，亦有乌皮几。",
      "弹琴碧云合，饮酒白日靡。",
      "时时盍朋簪，森然会群理。",
      "领悟不必多，凡百苟今是。",
      "潜也何人斯，良犹慕之耳。",
      "既醉旋复醒，逍遥尔闲止。"
    ]
  },
  {
    "id": "c16655df8b772b72e046011566c2b0aa",
    "title": "闻人梅涧垩室",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "垩室生白光，方广逾一丈。",
      "真元不受采，太素宁有象。",
      "端居静众念，纳气入晃朗。",
      "翛翛尘尾拂，济济鹤羽氅。",
      "高灯石月悬，浓熏暖云上。",
      "深雪拥梅花，思致足写仿。"
    ]
  },
  {
    "id": "c16655df8b772b7200dc626cb677b99f",
    "title": "琏市有双桂庙里父老云嵇司徒女堕井死树有灵怪人家喜庆歌乐之事必祭之如喜神云",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "庙前双桂树，柯叶恒蓊蓊。",
      "不知何王世，司徒嵇氏冢。",
      "女郎井中死，灵怪相唝恐。",
      "自谓得水仙，谁当觉群懵。"
    ]
  },
  {
    "id": "c16655df8b772b729854ee44cca6d91e",
    "title": "题李紫筼墨本竹枝",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "郑谷爱吟诗，夜闻岩竹折。",
      "至今石上影，犹带山中雪。",
      "刻雕妙入神，馀情寄乀丿。",
      "永怀贞白君，终身惟素节。"
    ]
  },
  {
    "id": "c16655df8b772b720bd088f9965ff37e",
    "title": "月食",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "彼月有食之，死魄无遗光。",
      "至阴自肃肃，岂曰敢亢阳。",
      "天中有闇虚，无乃俄相当。",
      "奄忽就灭没，见者为怜伤。",
      "几欲张威弧，举矢射天狼。",
      "恐非圣人意，伫立但徊徨。"
    ]
  },
  {
    "id": "c16655df8b772b72a278c990a725f58d",
    "title": "赠祷旱彭生黄仲珍家僮也",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "旱魃忍为虐，祠龙拜灵星。",
      "踉蹡作禹步，符摄有依凭。",
      "神官与鬼吏，霍霍见使令。",
      "雷从几上起，云逐剑口生。",
      "一雨滂若注，多稼勃已兴。",
      "自彼元气神，惠答如响应。"
    ]
  },
  {
    "id": "c16655df8b772b72dbf57a2c191703ed",
    "title": "题吕德常所藏云西雪山小景",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "前冈崭如削，后巘旋若顾。",
      "溪寒𡻻嵊晚，雪没剡中路。",
      "将无乘兴人，过彼幽栖处。",
      "应待月华生，却棹扁舟去。"
    ]
  },
  {
    "id": "c16655df8b772b72cb7aacb515d53b9d",
    "title": "水枕",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "水枕欹独眠，凉波荡柔橹。",
      "仰观天宇高，默默心自语。",
      "清云不蔽日，浊云乃多雨。",
      "造物本无为，一气异消聚。"
    ]
  },
  {
    "id": "c16655df8b772b72ab68436111438c49",
    "title": "华亭教谕张伯元归钱塘",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "恻恻重恻恻，舟舵动行色。",
      "岁晚念尊亲，华亭有归客。",
      "琴清孤月白，酒尽众山碧。",
      "楼阁倚高寒，江空帆影侧。"
    ]
  },
  {
    "id": "c16655df8b772b72057f5681cf907db1",
    "title": "僮奴山中归",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "僮奴山中归，为言山上松。",
      "昔日摇鼠尾，于今如稚龙。",
      "结根依崇阿，秀色排霜风。",
      "可待生茯苓，持以寿吾翁。"
    ]
  },
  {
    "id": "c16655df8b772b725b5b85115ae56e7e",
    "title": "石塘观鱼似谢伯昭伯礼",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "嘈嘈冰戛川，濊濊鱼在罧。",
      "潜逃欲无所，渔罟来闯闯。",
      "鳞鬐见蹙迫，首尾相藉枕。",
      "猿穷不择木，鹿死不择音。",
      "尔鱼自有神，胡不游广深。"
    ]
  },
  {
    "id": "c16655df8b772b72035e201c7226e9db",
    "title": "次韵曹教谕见寄",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "凉风发秋夕，落木振疏阴。",
      "相思在咫尺，两契同一心。",
      "徽弦不下指，宁我有遗音。",
      "梧桐生下泽，几时成凤林。"
    ]
  },
  {
    "id": "c16655df8b772b72035e201c0b486ad4",
    "title": "次韵曹教谕见寄",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "蹀躞双远游，独绕庭中树。",
      "与世欲并臧，行行迷所遇。",
      "有客吹洞箫，如泣亦如诉。",
      "花月满良宵，如何此虚度。"
    ]
  },
  {
    "id": "c16655df8b772b72ff1f17c9dd46f133",
    "title": "五仄体思卫立礼作",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "我友卫伯子，履道坦若砥。",
      "瞪目视薄俗，足不涉市里。",
      "客至设雅饮，屡屡不可已。",
      "重尔意爱笃，使我独仰止。",
      "梦寐若有觌，寤叹隔远水。",
      "落月照屋梠，睟面玉色起。"
    ]
  },
  {
    "id": "c16655df8b772b72ca22043f7b80403d",
    "title": "次韵章俊甫训子",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "前朝名宦孙，承家以清白。",
      "五缫玉有光，百炼金出色。",
      "升堂奉慈亲，甘芳极娱适。",
      "推欢及司气，兄弟仍翕翕。",
      "平生子孙念，况肯勤戒饬。",
      "叔郎烱双矑，器量牛可食。",
      "伯郎作大字，日费三斗墨。",
      "怒骂静不闻，举步垂轨则。",
      "穊种必厚收，譬彼农力穑。",
      "通才识细务，至理明大率。",
      "洪垆万石钟，重自铢两积。",
      "众口所称叹，天心为忻怿。",
      "每怜机巧徒，何殊沐猴棘。",
      "较智三十里，百失希一得。",
      "晤言篱下英，留芳待秋夕。",
      "晚节将益佳，于公有阴德。"
    ]
  },
  {
    "id": "c16655df8b772b72d55ba11d2f2d21cc",
    "title": "王官谷听泉",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "援琴俯寒泉，琅然动幽听。",
      "写彼石上流，寄此山中兴。",
      "耵聍喧杂空，潺湲清响应。",
      "翻将羽衣曲，更作龟兹咏。"
    ]
  },
  {
    "id": "c16655df8b772b721906e083bfad0614",
    "title": "与赵都事初心",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "白日照素商，朱草合秋朔。",
      "参旗久未起，举头见晨角。",
      "南中有佳士，风度甚高邈。",
      "愿生双羽翰，旦莫往数数。"
    ]
  },
  {
    "id": "c16655df8b772b72daa886d4cc46c728",
    "title": "与衍上人道原",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "树本连百围，萝蔓丝成结。",
      "回川缭崇构，栾栌隐深樾。",
      "湍驶泉响急，径险石色滑。",
      "可容许询辈，清心共禅悦。"
    ]
  },
  {
    "id": "c16655df8b772b72d7a34507e403d459",
    "title": "陈益之壶中",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "仙翁不知年，一壶悬太空。",
      "晨朝出卖药，日夕入其中。",
      "虽与市人处，不与市人同。",
      "时有采芝客，来自蓬山宫。"
    ]
  },
  {
    "id": "c16655df8b772b7282d6fc699764acc3",
    "title": "琴士王彦辅",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "八音各殊器，可贵在丝属。",
      "弦歌皆雅调，清庙特于穆。",
      "斯人久已逝，唱咏不可续。",
      "似闻汉中叶，犹传鹿鸣曲。",
      "旧谱今尽非，虚声以相逐。",
      "琵琶马上啼，箜篌水中哭。",
      "弛张异所宜，弦高哀响促。",
      "庶子一洗之，高弹继遗躅。"
    ]
  },
  {
    "id": "c16655df8b772b72854586b8026ac2fb",
    "title": "吴中汤孟实余闻之衍师道原同居七世矣能率正其家人庭无间言室无私藏诸舍少有不律辄晨起盛服至其寝门引咎自责必改而后止天子赐复以表孝义之门馆阁名臣皆为诗歌美之余虽未见君子中心藏之矣遂为之诗所谓不必寄元也",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "麋鹿尚群聚，鸾凤自孤鶱。",
      "请书汤氏事，愿使薄俗敦。",
      "其人字君实，其貌肃且温。",
      "推孝达本始，同居及诸孙。",
      "聚食近千指，何曾异一门。",
      "弟兄尽廉士，娣姒多淑媛。",
      "室中无私藏，堂上绝忤言。",
      "卖药隐东市，共知齿德尊。",
      "佳气日充闾，五云郁屯屯。",
      "九天降雨露，自叶将流根。",
      "赐复以终世，举家蒙厚恩。"
    ]
  },
  {
    "id": "c16655df8b772b727574ffce0e822c15",
    "title": "陈允斋楼居扁曰可以",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "大楼高百尺，青红半空起。",
      "小楼二丈馀，适事亦可以。",
      "时节会亲姻，伏腊供祭祀。",
      "左方治杼柚，前列考图史。",
      "览观云水宽，玩悦风日美。",
      "玲珑豁四窗，吾心正如此。"
    ]
  },
  {
    "id": "c16655df8b772b7264b1c958e1aeb24a",
    "title": "陶与权南园别业",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "琼田无恶土，玉树多好枝。",
      "鼎角匿犀者，自是名家儿。",
      "应门有暇日，颇作佳园池。",
      "朝临二王书，暮吟三谢诗。",
      "花边迎小车，竹下理残棋。",
      "宾至可命觞，亲在志无违。"
    ]
  },
  {
    "id": "c16655df8b772b72280ee38d77c2cb2f",
    "title": "陶氏子竹居",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "幽居少邻并，野竹绕舍生。",
      "秀色染篇帙，疏阴洒檐楹。",
      "物亦有奇节，人将垂令名。",
      "须裁十二律，吹作凤凰鸣。"
    ]
  },
  {
    "id": "c16655df8b772b7264c93bd29e51827a",
    "title": "与韩仲实九日登涵山有怀韩伯清",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "凉气薄莫商，时菊委多露。",
      "兹辰足相娱，舟楫旋且具。",
      "往日岂复来，新人已如故。",
      "百年几两屐，更踏涵山去。",
      "穿空上危级，身高鸟飞处。",
      "江天入遐眺，暝色起烟树。",
      "始昏见横参，岁与秋俱暮。",
      "君子殊未来，役车在中路。"
    ]
  },
  {
    "id": "c16655df8b772b72e1d0b6092fb20ff3",
    "title": "无云而雪时在谢氏",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "白日天无云，雪花明昒昕。",
      "僮子走相诧，个个瑶花文。",
      "饥人尚糠覈，寒士方缊黂。",
      "丰年望先兆，无乃为妖氛。",
      "欲持一书札，问彼玄精君。",
      "中情自激切，神听远不闻。"
    ]
  },
  {
    "id": "c16655df8b772b7208347822afd1c96a",
    "title": "闻旧馆人高斯和之丧吊其子德渊",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "川谷掩灵气，门户有丧氛。",
      "栖神托微息，变灭归无垠。",
      "时过不再春，日昃不再晨。",
      "诸生尚华发，何况我与君。",
      "昔者搴芳芷，研席遗清芬。",
      "输心结分好，无乃太悁勤。",
      "嗷嗷霜下鸿，犹知念同群。",
      "几日吊遗孤，哭酹青山坟。"
    ]
  },
  {
    "id": "c16655df8b772b72aa1c179223cb6be3",
    "title": "浙江观潮似介石兼呈陈守中",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "朝看潮水生，暮看潮水落。",
      "大江日东流，自绕青山郭。",
      "长澜驾归风，秋气正萧索。",
      "万雷鼓腾趠，百鬼凌喷薄。",
      "蛟龙窟宅移，蓬梗共漂泊。",
      "况尔蛙黾微，埼岸所栖托。",
      "浩荡天地间，一气同橐籥。",
      "吴儿踏浪游，自许平生乐。"
    ]
  },
  {
    "id": "c16655df8b772b723c4b03816035eea9",
    "title": "送黄少监晋卿还金华",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "惟我宗人兄，早登南宫试。",
      "当时太极赋，可使纸价贵。",
      "文章有馀勇，一鼓作士气。",
      "旋收成均誉，遂发兰台秘。",
      "迎亲来远游，禄仕见初志。",
      "悬车不及晚，重是爱日意。",
      "桓楹树阡表，彝鼎铭祭器。",
      "哀荣两无忝，子道兹盖备。",
      "昔往弗可追，今归复何亟。",
      "江皋冠盖集，潮水舟楫驶。",
      "能无英琼瑰，持用答嘉遗。",
      "回首望金华，草树亦增贲。"
    ]
  },
  {
    "id": "c16655df8b772b723f156f61d070b517",
    "title": "寄介石索寒菊",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "时菊晚逾好，金彩照微霜。",
      "庶尔同岁寒，解后不得将。",
      "寤寐忽有觌，道人冠帻黄。",
      "入梦还出梦，顾影但空房。",
      "天地生万物，淹速自其常。",
      "甘苦亦随化，乐彼未渠央。"
    ]
  },
  {
    "id": "c16655df8b772b726bb00c911b8eca95",
    "title": "介石遗余翁鞋歌以为谢",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "衰年足趺冷，火缶不少离。",
      "投我双青鞋，针迹匀且致。",
      "跫然试幽步，蹈履必雅地。",
      "出户复入门，徘徊感嘉遗。",
      "将非尚方舄，飘飘有仙气。",
      "岁晚动行色，远道随所至。",
      "南北岐路多，邅回来不易。",
      "庶将黄石书，报君圮上意。"
    ]
  },
  {
    "id": "c16655df8b772b72bc78a46c7ddd718f",
    "title": "寄胡伯衡",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "阳元外家儿，衡也独尔雅。",
      "昔同丱角游，今各为老者。",
      "蹉跎江海上，䟤跋风尘下。",
      "馀生复几时，短发不盈把。",
      "久思比园庐，犹将弄杯斝。",
      "饥鸿远相呼，积雪遍中野。"
    ]
  },
  {
    "id": "c16655df8b772b72fd3a5737aeb66fad",
    "title": "奉呈乙十一叔父",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "肮脏复肮脏，零露沾草莽。",
      "亲癠当此时，愤惋恒独想。",
      "孤丧寄旅榇，未知所归往。",
      "匪人神曷依，暗室有灵响。",
      "诸从与父同，重我心郁怏。",
      "五茸阻长谷，寒水白漭漭。",
      "疾忧迫衰暮，贫辛似畴曩。",
      "夫岂无他人，相依在宗党。"
    ]
  },
  {
    "id": "c16655df8b772b724702d1b8fb0b8cd5",
    "title": "过小长安",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "已行上河舟，初入小长安。",
      "路逄市中儿，相邀买罗纨。",
      "罗纨非不佳，此物生饥寒。",
      "山中大布衣，岁晚聊独完。"
    ]
  },
  {
    "id": "c16655df8b772b728db3fb1c7fbbb9f8",
    "title": "弟玮来奔父丧写忧四首",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "弟从江东来，沉疴仅能起。",
      "恸哭我先人，旅榇在千里。",
      "丧期岂无数，佣力方有俟。",
      "人命终若倚，吾衰复如此。",
      "堕泪下承睫，览镜拂铅水。"
    ]
  },
  {
    "id": "c16655df8b772b728db3fb1c7d1f2e7d",
    "title": "弟玮来奔父丧写忧四首",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "昔者母教儿，过于我严君。",
      "至今清夜中，梦想见劳勤。",
      "深恩久未报，白发纷如耘。",
      "扬名不及显，痛恨思遗训。"
    ]
  },
  {
    "id": "c16655df8b772b728db3fb1cccb8bd37",
    "title": "弟玮来奔父丧写忧四首",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "孝养岂有足，促促岁月驶。",
      "承欢顺颜色，万一有不至。",
      "靖言念前非，良悔亦已迟。",
      "更敢责后人，聊使后人知。"
    ]
  },
  {
    "id": "c16655df8b772b728db3fb1c0346228a",
    "title": "弟玮来奔父丧写忧四首",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "去年被群偷，终岁不得宁。",
      "讫今觊小康，大忧重相仍。",
      "蒺藜不可据，荼蓼不可茹。",
      "兹事未易了，兴哀欲谁语。"
    ]
  },
  {
    "id": "c16655df8b772b72b432baee27cf9e5e",
    "title": "惜花",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "花开颜色好，花谢颜色衰。",
      "颜色不可久，惜花枝尔为。",
      "不如惜树木，树木多好枝。",
      "君看新雨馀，郁郁生华滋。"
    ]
  },
  {
    "id": "c16655df8b772b72f5dda8bebd9c969d",
    "title": "赠相士薛如鉴",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "松桧角崭若，瓜瓠腹果然。",
      "贵者自有相，畸人休怨天。",
      "班超本燕颔，马周亦鸢肩。",
      "苟非眼若电，便应面如田。",
      "我昔不自知，愦愦三十年。",
      "头颅忽潦倒，眉目徒清妍。",
      "论心在择术，斯言心可镌。",
      "何疑子荀氏，尝作非相篇。"
    ]
  },
  {
    "id": "c16655df8b772b729a1e73fdc4151137",
    "title": "赋竹居",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "好风从东来，吹我石上竹。",
      "取琴竹下弹，希声不成曲。",
      "桃李正无言，世人自相逐。",
      "繁华此何时，所贵君子独。"
    ]
  },
  {
    "id": "c16655df8b772b729a1e73fdfa3a99c3",
    "title": "赋竹居",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "残棋久未收，竹凉成小坐。",
      "樵苏冷不爨，所设惟瓜蓏。",
      "风吹碧云动，时有苍雪堕。",
      "焉知人间世，赤日如焦火。"
    ]
  },
  {
    "id": "c16655df8b772b729a1e73fd5c93e911",
    "title": "赋竹居",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "远过幽人居，支筇立良久。",
      "竹影落秋波，照面绿于酒。",
      "俗士不必来，屐齿苍苔厚。",
      "案头二王书，妙不数颜柳。"
    ]
  },
  {
    "id": "c16655df8b772b729a1e73fda73d0221",
    "title": "赋竹居",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "好画不厌看，奈此风凄洌。",
      "翠禽双飞来，翻枝落残雪。",
      "竹间见石友，岁晚共贞节。",
      "淡如君子交，冷面炙不热。"
    ]
  },
  {
    "id": "c16655df8b772b72c7d4a639a94c4be5",
    "title": "感兴",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "松柏非不凋，其凋异常木。",
      "故萚犹未黄，新荑生已绿。",
      "先生贫亦甚，饥吟撼空屋。",
      "衰谢分所甘，但使来者续。"
    ]
  },
  {
    "id": "c16655df8b772b725e5d6a76079ff84f",
    "title": "寿张南石宣慰",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "留侯自人杰，功名聊复尔。",
      "既见黄石公，更从赤松子。",
      "神仙好楼居，逍遥远尘滓。",
      "囊中餐玉法，于今几刀匕。",
      "碧桃三月花，照影瑶池水。",
      "阿母紫霞杯，睟面红光起。",
      "西山青鸟使，书来道蕃祉。",
      "宜尔寿千春，朱颜常韡韡。"
    ]
  },
  {
    "id": "c16655df8b772b72f5c29bb169875ef4",
    "title": "题曹云西桂根图",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "何人操玉斧，夜半缘青冥。",
      "斫去月中树，千秋伤我情。",
      "无根亦云已，有根当复生。",
      "但笑吴刚者，负此不义名。"
    ]
  },
  {
    "id": "c16655df8b772b7296d3db1e526d5f73",
    "title": "寄陈守中",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "刁刁霜下枝，燮燮风中叶。",
      "迢迢良夜深，恍恍佳梦接。",
      "雅怀东里君，清心进玄业。",
      "楼居似仙人，逍遥远嚣杂。",
      "天辰不可攀，海水不可涉。",
      "吾独走尘间，风雨书一箧。",
      "手把昌阳根，谁能便衰飒。",
      "湘也几日来，看花引杯榼。"
    ]
  },
  {
    "id": "c16655df8b772b72a3191aea21d804c4",
    "title": "赠沈梅隐",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "玉衡指幽朔，山川方涸阴。",
      "万木尽刁脱，一德闷天心。",
      "孰令得气先，孤花耀阳林。",
      "此意识者希，谓易弹吾琴。"
    ]
  },
  {
    "id": "c16655df8b772b7220dc272643a3fade",
    "title": "哭彦实叔祖",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "恭惟曾祖君，三子各才谞。",
      "伯仲既蚤亡，宗事叔是怗。",
      "当时师道尊，户外列宾屦。",
      "诸生尽显庸，夫子但环堵。",
      "几年充赋归，风雨西陵渡。",
      "捷音久不闻，乃今得哀讣。",
      "惊怛五内伤，苦泪堕如雨。",
      "偭思童丱初，侍母拜膝下。",
      "今兹三十年，吾亦丧吾母。",
      "本支百世亲，不绝仅如缕。",
      "恸哭复奚言，哀哉绳祖武。"
    ]
  },
  {
    "id": "c16655df8b772b72a386f367494dcfbc",
    "title": "送礼绝学上人还下渚",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "西游五天竺，东上三神山。",
      "相去各几许，悠悠生死关。",
      "我欲往从之，忘世良复难。",
      "大道固无为，此身要勿闲。",
      "乾坤性吾德，父母形我颜。",
      "壮志方未酬，努力更加餐。"
    ]
  },
  {
    "id": "c16655df8b772b72a386f3676744f51f",
    "title": "送礼绝学上人还下渚",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "落叶飞清霜，长飙薄林樾。",
      "青山频梦归，夜半孤舟发。",
      "宁无金错刀，呼酒与君别。",
      "歘来语匆匆，径去心孑孑。",
      "清溪今夜寒，梅花满篷雪。",
      "相思曲未终，冻琴弦欲折。"
    ]
  },
  {
    "id": "c16655df8b772b7210738f838cab64bc",
    "title": "感事",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "絺疵諌智伯，范增说项羽。",
      "岂不怀尽忠，所事非其主。",
      "明哲思保身，见几常远去。",
      "毋为守污辱，白骨怨黄土。"
    ]
  },
  {
    "id": "c16655df8b772b7244f4075a6cac1feb",
    "title": "送胡伯衡归庆元",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "朝看江水平，暮看江水倾。",
      "江水朝暮流，游子东西行。",
      "与子同自出，相依在飘零。",
      "君归逝不复，我行乃睘睘。",
      "上有白发亲，下有黄吻婴。",
      "晨餐累百指，日食几无赢。",
      "风霜所匽薄，忧患况靡宁。",
      "旧学旋废遗，岂足希世荣。",
      "买田临清流，筑室依近坰。",
      "绕园莳果蔬，亲戚有合并。",
      "此乐何渠央，此志终莫成。",
      "勿为苦悲歌，悲歌怆人情。",
      "艰难望骨肉，岁月如奔星。",
      "悠悠南去云，跂踵怀先茔。"
    ]
  },
  {
    "id": "c16655df8b772b7210738f83000262bf",
    "title": "感事",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "堂堂美髯公，神姿凛如昨。",
      "多财竟何为，本支遂交恶。",
      "欲令弭纷争，此心甚精白。",
      "人其谓我何，我思逃鬼责。"
    ]
  },
  {
    "id": "c16655df8b772b72d73fefdbf677a816",
    "title": "大人生日",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "惟我文洁公，起家二千石。",
      "至今江左士，犹能诵遗德。",
      "及余父祖孙，四世嗣宗嫡。",
      "生为贫所驱，束书常旅食。",
      "近闻甬上州，地有十亩宅。",
      "庶几莳松菊，晚节奉娱适。",
      "大人心坦夷，善行久已积。",
      "眉寿定可期，我辰在箕翼。"
    ]
  },
  {
    "id": "c16655df8b772b7230853cd62eef4daf",
    "title": "湖上醉归似吴季良",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "湖上天已秋，城中汗如雨。",
      "喧寂稍不同，炎凉亦何遽。",
      "始知物外游，拔足风尘去。",
      "高卧南山阿，不踏东华路。"
    ]
  },
  {
    "id": "c16655df8b772b72c097829f839df6cc",
    "title": "吴友之得男",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "醴泉非无源，芝草非无根。",
      "乃翁树阴德，令子生高门。",
      "汝今为人父，汝亦有父存。",
      "汝能念汝父，汝子复汝孙。"
    ]
  },
  {
    "id": "c16655df8b772b722d09b9f6a9dad7cb",
    "title": "赵初心坐中赠中上人一元",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "敲冰作砚水，题诗亦何急。",
      "山僧亟欲去，童子庭下立。",
      "问讯前村梅，犹带雪花湿。",
      "惜别空踌躇，折赠不可及。"
    ]
  },
  {
    "id": "c16655df8b772b72ee23fbdac8eceaff",
    "title": "春寒",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "长风西北来，动荡不能宁。",
      "尘沙乱白日，草木变秋声。",
      "阳德久未舒，繁霜况相仍。",
      "苦寒衣裘薄，酒且屡屡倾。"
    ]
  },
  {
    "id": "c16655df8b772b722ec7bb2d1fd8652e",
    "title": "顾德玉万竹轩",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "日出尘未动，清坐傍疏帘。",
      "帘影带深竹，风漪摇四檐。",
      "花时甘澹退，寄怀在棋奁。",
      "举手属有念，食子乃久拈。"
    ]
  },
  {
    "id": "c16655df8b772b722ec7bb2d8095b293",
    "title": "顾德玉万竹轩",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "壁间棕毛拂，窗下漆棐几。",
      "一尘飞不来，竹色净于水。",
      "宾退日更长，清风亦时至。",
      "兰亭修禊辞，硬黄临茧纸。"
    ]
  },
  {
    "id": "c16655df8b772b722ec7bb2d3b3ec7b0",
    "title": "顾德玉万竹轩",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "白日何促促，秋灯动华屋。",
      "所思浩无端，开轩坐幽独。",
      "凉月出东楹，琴声隔深竹。",
      "欲问弹者谁，童子睡正熟。"
    ]
  },
  {
    "id": "c16655df8b772b722ec7bb2d1031c087",
    "title": "顾德玉万竹轩",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "江晚雪初集，翠竹声珊珊。",
      "晓超当南荣，飞舞万玉鸾。",
      "爱此不能去，岂知双袂寒。",
      "欲招丹渊子，写作图簇看。"
    ]
  },
  {
    "id": "c16655df8b772b72a4ed2667c4aad9c5",
    "title": "湖上似濮乐闲吴季良",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "湖水碧于玉，湖船深似屋。",
      "银罂供奉酒，金缕新翻曲。",
      "花浓春亦醉，波净云可漉。",
      "当为故人饮，但畏白日速。"
    ]
  },
  {
    "id": "c16655df8b772b72d50c6027e5283d3c",
    "title": "自怡斋",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "晏晏秋日晶，倚阑鱼乐时。",
      "云烟生远思，水木涵清晖。",
      "田父肯见邀，家儿可言诗。",
      "如斯亦云足，幽偏得自怡。"
    ]
  },
  {
    "id": "c16655df8b772b720b522e1eed03736f",
    "title": "题松石图",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "毫端水墨影，纸上松石神。",
      "老节委地尽，怪态与时新。",
      "写物要有似，开卷知其人。"
    ]
  },
  {
    "id": "c16655df8b772b7235a13aff8ca0e4f5",
    "title": "月出",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "月出寒木杪，照我轩东荣。",
      "怅然下玉琴，弹作离鸾声。",
      "夜久强就枕，孤灯如秋萤。",
      "纸帐不自暖，一片梅花冰。"
    ]
  },
  {
    "id": "c16655df8b772b722bd0c41eea092b67",
    "title": "写愁似胡伯亮",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "兀兀鸡在栖，惴惴狐涉水。",
      "处身百不可，在世一何累。",
      "平生结发妻，疾势方未止。",
      "芝苓笼中物，倾倒已屡试。",
      "无宁作鳏夫，儿女欲何恃。",
      "哽咽不得言，残烛泫风泪。"
    ]
  },
  {
    "id": "c16655df8b772b72a00a3d3ce02ce866",
    "title": "昔者",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "昔者瀛洲客，侍宴宜春苑。",
      "佳禽忽翾飞，咫尺天颜近。",
      "内人急传呼，画师阎立本。",
      "俯伏池水头，研吮弄丹粉。",
      "仰视虞褚侪，愧死气欲尽。"
    ]
  },
  {
    "id": "c16655df8b772b729e4a2cdba13049dd",
    "title": "有客",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "有客过阳城，亲丧极哀毁。",
      "乞贷蒙厚资，辛苦葬薶已。",
      "他日乃复来，感激泪如水。",
      "愿为三年佣，报君千古意。",
      "尔行诚独贤，吾心宁忍此。",
      "可从诸生列，学诗作佳士。",
      "何啻百倍功，朝夕相砻砥。",
      "一解终不通，愧负自经死。",
      "乃知大化中，所同唯是理。",
      "初气各有殊，振励徒为耳。"
    ]
  },
  {
    "id": "c16655df8b772b728c159906d4476e6f",
    "title": "至后书怀",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "月色不自暖，霜气生寒芒。",
      "卧内无美饰，床头但菰蒋。",
      "谁家合欢帐，四角悬香囊。",
      "芙蓉隐绣褥，文绮双鸳鸯。",
      "起坐独寤叹，迢迢深夜长。",
      "梅花自清苦，乃将慕姚黄。"
    ]
  },
  {
    "id": "c16655df8b772b72321f7e390c0fb42e",
    "title": "石门张氏园几二百年事见语溪志南石先生既宣慰河东退而家居每与宾友觞咏其中闻之里父老公之曾祖君为郡太守而归有指而詈之者阍人执以请命公曰彼安敢詈我与之酒且有以赠之责门者曰吾岂以贵势凌人哉汝不待教令而拘系之是扬吾恶名以为子孙累也逐而易之噫斯其所以嗣世益昌而此园之所以弗废与",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "八月荠麦生，四月靡草死。",
      "昌荣在一朝，衰谢阅千䙫。",
      "德人慎所积，力善树深棋。",
      "宁不履贵盛，终无忧患遗。",
      "世人昧理道，但爱金玉好。",
      "忽焉如燎毛，性命不自保。",
      "我从石门游，乃有张氏园。",
      "阅岁已二百，池馆似当年。"
    ]
  },
  {
    "id": "c16655df8b772b72aa7631d942cf2642",
    "title": "大宅行",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "大宅何渠渠，昔时良宴同。",
      "当户垂碧柳，夹道种青桐。",
      "层轩不见日，高台还避风。",
      "鸳鸯啑华沼，鹦鹉语雕笼。",
      "伤心玉壶缺，过眼金谷空。",
      "蘼芜怨春绿，舜华悲夕红。",
      "衰草卧僵石，寒雨泣故丛。",
      "人生意气得，惆怅难再逄。"
    ]
  },
  {
    "id": "c16655df8b772b722b3d1790ef1c629d",
    "title": "梁邦彦王官谷见访",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "伯鸾不愿仕，叔度亦无官。",
      "葛越制隐服，竹皮裁小冠。",
      "所求年榖成，斯人获苟安。",
      "庶有一亩宫，可以歌考槃。"
    ]
  },
  {
    "id": "c16655df8b772b722b3d179074c5b882",
    "title": "梁邦彦王官谷见访",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "蚤起理素发，良朋来合并。",
      "拂床正书册，整襟候门衡。",
      "无忌酷似舅，季方难为兄。",
      "朝阳双凤凰，文彩生光荣。"
    ]
  },
  {
    "id": "c16655df8b772b721119e8b65725ccf0",
    "title": "舟中奉陪南石宣慰双陆",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "达人忘势分，握槊肯相娱。",
      "相对两新月，华星匝四隅。",
      "朽骨如有神，归马念远途。",
      "食子久未下，罚饮当满觚。"
    ]
  },
  {
    "id": "c16655df8b772b72985b2c9bc322aeab",
    "title": "送训道村上人游浙东",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "芒鞋健如马，别我向江东。",
      "已过云门饭，还闻雪窦钟。",
      "青山入幽遐，碧海浮空蒙。",
      "扬帆及彼岸，更有梵王宫。"
    ]
  },
  {
    "id": "c16655df8b772b72bead6e3f5bf1f4b2",
    "title": "留石门待内弟子经不至",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "乘舟驾言迈，长夜方曼曼。",
      "苍凉物华老，趢趗年景换。",
      "顾予远适子，庶与同馆粲。",
      "近行乃未来，久别良足叹。"
    ]
  },
  {
    "id": "c16655df8b772b72bead6e3fb2fd2f05",
    "title": "留石门待内弟子经不至",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "飞鸟有遗音，啁鸣念故乡。",
      "长风铩羽翮，回薄空翱翔。",
      "顾我日衰迈，乐子年富强。",
      "飘零岂不远，死生贵勿忘。"
    ]
  },
  {
    "id": "c16655df8b772b725caca249f72116e0",
    "title": "镊白似胡伯亮",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "夜半不能寐，晓起镊霜髭。",
      "失手及无辜，览镜还自悲。",
      "两目遂眵昏，当复何法施。",
      "寄言向贤兄，老于去年时。",
      "思归不得往，零落将谁依。",
      "悠悠浙江水，忍此长乖离。"
    ]
  },
  {
    "id": "c16655df8b772b728a9e5865280ce9ad",
    "title": "张如㯉东斋雨诗并似其子翔南",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "邀客坐清昼，两酌遂终夕。",
      "双壶交屡退，倾欢入中臆。",
      "捋须见诗班，举手问酒白。",
      "不有佳友朋，何以慰孤寂。"
    ]
  },
  {
    "id": "c16655df8b772b72690259686184d0e1",
    "title": "洪主敬扫月轩",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "明月不可扫，客愁不可道。",
      "亲老家益贫，长饥对萱草。",
      "稽首玉蟾君，立身苦不早。",
      "庶尔药长生，使母颜色好。"
    ]
  },
  {
    "id": "c16655df8b772b724c4fb32e156052ad",
    "title": "梅花",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "相见汉皋晚，相思湘水春。",
      "若非捐佩者，定是解珠人。",
      "根头春已动，枝面雪浑消。",
      "称是黄金屋，寻常贮阿娇。",
      "南枝已先暖，北枝犹苦寒。",
      "笛中吹不尽，画里得相看。",
      "故人不可见，梅花如故人。",
      "相思隔明月，独吟逄早春。"
    ]
  },
  {
    "id": "c16655df8b772b721250147547f75543",
    "title": "送妇丧归弁山",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "结发念旧欢，抚心常忽忽。",
      "馀生复何求，白日待西没。",
      "药裹三年病，蓬颗千岁骨。",
      "儿女远相送，悲风绕行绋。",
      "空闺锁今雨，不见旧时月。",
      "岂不念东归，临事有仓卒。"
    ]
  },
  {
    "id": "c16655df8b772b7259e4776b98a4b121",
    "title": "寄呈揭曼硕",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "古人不可见，即欲见今人。",
      "兰桂各异物，臭味自相亲。",
      "峨峨白玉堂，遥遥紫宫邻。",
      "风云集群彦，四海望光尘。",
      "客星入牛斗，剑气横秋旻。",
      "能无一日雅，慰我暮江滨。"
    ]
  },
  {
    "id": "c16655df8b772b72ea96f0b73295c5cb",
    "title": "赏芍药似卫立礼",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "四月见红药，若与春光遇。",
      "两人可对酌，群芳此孤注。",
      "微风不动尘，馀熏散成雾。",
      "谈谐遂终夕，聊用慰迟暮。"
    ]
  },
  {
    "id": "c16655df8b772b728f1e591ffd277d13",
    "title": "钱季山方寸地",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "大田亘阡陌，厚积多忧虞。",
      "治生方寸地，种德自有馀。",
      "忠厚为畛畦，学问乃菑畬。",
      "书中有珍味，子孙焉得愚。"
    ]
  },
  {
    "id": "c16655df8b772b72a5df51d7758c876e",
    "title": "多雨",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "多雨问庚日，推窗看卯云。",
      "积水连巨涨，沉烟翳初昕。",
      "荷锄虽无力，亦知农事勤。",
      "高居但坐嚼，宁不愧盘飧。"
    ]
  },
  {
    "id": "c16655df8b772b72dd7b7fa9f4feae77",
    "title": "闻蛩",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "啧啧复啧啧，候虫催织作。",
      "少妇对秋缸，泪逐灯花落。",
      "向来陌上桑，根株尽漂泊。",
      "綀衣恐不完，尚敢望纨帛。"
    ]
  },
  {
    "id": "c16655df8b772b72d54060e35e1f9596",
    "title": "沈德中苍筠轩",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "平生我知竹，竹岂不知我。",
      "澹然万虑空，竟日林下坐。",
      "一一青珊瑚，时时苍雪堕。",
      "翠羽何处来，清梦忽惊破。"
    ]
  },
  {
    "id": "c16655df8b772b728626e01ad5e6db55",
    "title": "庄仲文梅花兜",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "昔日梅花兜，今作梅花庄。",
      "儒有一亩宫，满屋梅花香。",
      "珠树动春色，玉林浮夜光。",
      "悠悠岁月晚，贸贸天雨霜。",
      "平生无俗情，结交多老苍。",
      "独有林君复，意思可相当。"
    ]
  },
  {
    "id": "c16655df8b772b72fbe86c983448cd38",
    "title": "读唐史",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "汾阳国大臣，堂堂负才器。",
      "独马不衷甲，气压天骄子。",
      "鬼貌且蓝色，顾独畏卢杞。"
    ]
  },
  {
    "id": "c16655df8b772b72fbe86c98f19ebb63",
    "title": "读唐史",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "刘晏工理财，国用得无乏。",
      "凡皆属士类，吏独抱成牒。",
      "政要在养民，其事故可法。"
    ]
  },
  {
    "id": "c16655df8b772b72fbe86c9849fc83c8",
    "title": "读唐史",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "昔者冯瀛王，始事沙陀君。",
      "延缘入汉周，常为将相臣。",
      "每当革命日，必有劝进文。"
    ]
  },
  {
    "id": "c16655df8b772b72fbe86c9869d87198",
    "title": "读唐史",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "元载既伏诛，胡椒八百斛。",
      "钱圜以函方，善走固无足。",
      "不闻古宥卮，既盈终必覆。"
    ]
  },
  {
    "id": "c16655df8b772b72fbe86c98dba50a15",
    "title": "读唐史",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "常闻阿荦山，窃弄梨园部。",
      "其中有驯象，宁死终不舞。",
      "遂与雷海青，垂名照千古。"
    ]
  },
  {
    "id": "c16655df8b772b72fbe86c9801398a6a",
    "title": "读唐史",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "娄公有盛德，与物澹无忤。",
      "狄相才独雄，可用安国步。",
      "我其举所知，不必知我举。"
    ]
  },
  {
    "id": "c16655df8b772b7265b8c7ef5c0376aa",
    "title": "东斋似沈德方德中",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "日出东斋明，扶桑弄朝暾。",
      "皓皓曙色起，湛湛夜气存。",
      "倦客双远游，蹀足来清门。",
      "徘徊恋光影，妙契可忘言。"
    ]
  },
  {
    "id": "c16655df8b772b722f12464bd9335977",
    "title": "邀月",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "团团丹华树，香绕十二阑。",
      "徘徘不能去，乐此清夜闲。",
      "举杯和月吞，已觉非人间。",
      "杯空酒更酌，明月去却还。"
    ]
  },
  {
    "id": "c16655df8b772b72c1bb3ca9f9cf2f8b",
    "title": "沈玉泉芳远堂",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "休文有裔孙，门樾千岁阴。",
      "盘根踞厚地，芳泽远且深。",
      "雨露所沾溉，日月有照临。",
      "弥久将益楙，连云起森森。"
    ]
  },
  {
    "id": "c16655df8b772b72924cd0921b1a1b2e",
    "title": "雪隐山人诗为沈伯玉作",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "朝云适如车，夕云忽如马。",
      "变化方未穷，讵是无心者。",
      "卷舒自有宜，膏泽自有时。",
      "幽栖在林壑，或者梦见之。"
    ]
  },
  {
    "id": "c16655df8b772b72a0af1ed4474647f3",
    "title": "忆瑶山故人",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "瑶山一为别，悠悠三十年。",
      "至今清夜梦，犹在瑶山边。",
      "美人不可见，世故来萦缠。",
      "能无咫尺书，慰此心悁悁。"
    ]
  },
  {
    "id": "c16655df8b772b722aa58105ea62dcb8",
    "title": "访南山沈彦之采金罂子",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "尘襟心不怡，驾言采药去。",
      "木颗摘金罂，刺手不盈筥。",
      "石齿滑行屐，啮足畏侧步。",
      "山雨秋正深，落叶沉已腐。"
    ]
  },
  {
    "id": "c16655df8b772b722af2e3653effe094",
    "title": "辛已岁将游江阴君山堕马伤腕既乃扶病而往作是诗似陈希文",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "上上黄君山，瞰兹大江陲。",
      "一展万里观，悠然千古思。",
      "正北仰岱岳，稍西望淮沂。",
      "计彼俯视此，小于水中坻。",
      "朝来扶桑暾，已挂弱木枝。",
      "江尽即入海，山行复何之。",
      "我马虽云跌，我车犹可脂。",
      "人世若转丸，适心苟相怡。"
    ]
  },
  {
    "id": "c16655df8b772b7290e00c466d63b5e3",
    "title": "医士马德正此山中",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "乡里马少游，神仙葛稚川。",
      "结庐此山中，手披白云篇。",
      "药草满畦埒，松枝为屋椽。",
      "饥食夫容砂，渴饮枸杞泉。",
      "宁与尘事疏，勿贻俗子怜。",
      "借问此何山，但笑终不言。"
    ]
  },
  {
    "id": "c16655df8b772b7249e41a8a435280cf",
    "title": "送钱若虚游武当",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "北方龟与蛇，列舍应天星。",
      "阴中有伏阳，在地为水灵。",
      "祠宫嵩岳西，高露何亭亭。",
      "析褫走万里，香火不得宁。",
      "阿师亟欲去，江柳犹未青。",
      "赠子诗五言，持用叩神扃。"
    ]
  },
  {
    "id": "c16655df8b772b72b024de5e0aa11cd6",
    "title": "寄呈虞伯生学士",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "今代虞夫子，自是瀛洲仙。",
      "抚编诵奇文，西顾心如悬。",
      "我昔曾大父，盖尝治临川。",
      "手泽幸尚存，桐宫几百年。",
      "前贤不自誉，所望在后贤。",
      "褒嘉作美语，声光同烂然。",
      "寸心此区区，去雁春风前。",
      "白云不可寄，但有白云篇。"
    ]
  },
  {
    "id": "c16655df8b772b7299de36367755e73b",
    "title": "送医僧有空海",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "举眼空四海，大地岂无人。",
      "尔佛慈悯故，疾患缠其身。",
      "橐有千金药，可回万化春。",
      "稽首耆婆尊，永言济斯民。"
    ]
  },
  {
    "id": "c16655df8b772b7290cd960de29deb20",
    "title": "赠顾梅轩",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "客来不问梅，但问轩中人。",
      "尔面冷如铁，尔心独阳春。",
      "冰霜太古操，水月平生真。",
      "亦在尘世间，不染世间尘。"
    ]
  },
  {
    "id": "c16655df8b772b729bbced66e2fa79e1",
    "title": "用吴寅甫韵似吴子善",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "浮云见白日，照映玉色春。",
      "去去重留恋，行行畏参辰。",
      "狼子多野心，蛾眉能妒人。",
      "振袂临清流，谁与尔同尘。"
    ]
  },
  {
    "id": "c16655df8b772b720c389e1389b5d04e",
    "title": "白云窗",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "故人庐山来，寄我山中云。",
      "山云岂可寄，寄此意殷勤。",
      "平生错料事，所见异所闻。",
      "开窗拆封题，飞鸟白纷纷。",
      "举头生惭愧，稽首云中君。",
      "庶以自怡悦，宁当混尘氛。",
      "提携岁月久，挂向扶桑暾。",
      "与尔从龙去，化为五色文。"
    ]
  },
  {
    "id": "c16655df8b772b72556398494a66b30c",
    "title": "惠山纪游二首",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "跨马北郭门，寻僧南朝寺。",
      "青云珠树林，碧草金沙地。",
      "危径缘磥砢，寒泉写苍翠。",
      "星垂析木光，月堕方诸泪。",
      "含晖白日闲，动影清风起。",
      "解瓢贮冷冽，临流浣尘滓。"
    ]
  },
  {
    "id": "c16655df8b772b72556398494230fc7c",
    "title": "惠山纪游二首",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "九龙发灵渊，下作梁溪水。",
      "文采多清流，波澜有源委。",
      "我本乘兴来，岁事亦徂只。",
      "汲此山中绿，寄彼城居子。"
    ]
  },
  {
    "id": "c16655df8b772b72e37efee668421319",
    "title": "语溪夜泊",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "语儿溪上柳，日暮生春愁。",
      "昔年侍阿母，曾此系行舟。",
      "孝养苦不足，生理非故丘。",
      "临风洒客泪，付与水东流。"
    ]
  },
  {
    "id": "c16655df8b772b72ac0ba2d5fa26f63b",
    "title": "冷泉亭呼猿",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "俯石瞰寒东，饮之不盈升。",
      "照影忽自笑，相看面如冰。",
      "摇摇松树枝，山猿呼欲应。",
      "渐老筋骨疲，爱尔解飞腾。"
    ]
  },
  {
    "id": "c16655df8b772b723859a5e97955b4cb",
    "title": "呈余峻山",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "先生中朝彦，早逄圣明君。",
      "井络降英气，奎光动星文。",
      "束晢诗四言，蔡邕书八分。",
      "多士起瞻慕，诸生赖濡薰。",
      "鄙也少庸劣，力学终无闻。",
      "意谓经品题，欲超凡马群。",
      "师道吾岂敢，屡染成緅纁。",
      "厚德何以报，寸心中沄沄。"
    ]
  },
  {
    "id": "c16655df8b772b7286061040804c9193",
    "title": "题高晦叔牧松斋",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "山中拾松子，种作庭中树。",
      "亦有牧养恩，异彼牛羊竖。",
      "结构岂在多，政为读书故。",
      "铜炉□棐几，茧纸石砚具。",
      "松影扫更合，松声吹不去。",
      "坐此岁月长，当知茯苓处。"
    ]
  },
  {
    "id": "c16655df8b772b7215af52e37431a4dd",
    "title": "章榖仲莲洲",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "结屋水上居，息影洲中地。",
      "诚为爱莲者，当知楚莲意。",
      "凉风生绿香，旭日吐红媚。",
      "向来无极图，玩索有深味。"
    ]
  },
  {
    "id": "c16655df8b772b72d47805b2a1aa7b18",
    "title": "吴兴杂咏十六首石林精舍",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "精舍青山曲，石林云气寒。",
      "夔龙方满朝，谁不爱王官。",
      "归人独有见，聊复此盘桓。"
    ]
  },
  {
    "id": "c16655df8b772b72d47805b21cb89c07",
    "title": "吴兴杂咏十六首石林精舍",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "仙人白玉蟾，题诗留素壁。",
      "笔势来翩翩，矆睒不可测。",
      "将飞蛟龙影，或是风雨迹。"
    ]
  },
  {
    "id": "c16655df8b772b72d47805b25f3a0657",
    "title": "吴兴杂咏十六首石林精舍",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "昔贤读书处，今为梵王宫。",
      "世事有翻覆，人境谁能同。",
      "唯应姓何氏，与山相始终。"
    ]
  },
  {
    "id": "c16655df8b772b72d47805b275923571",
    "title": "吴兴杂咏十六首石林精舍",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "污樽几千载，长在岘山硕。",
      "何必有杯勺，聊为饮一杯。",
      "落叶堕西风，奈此天地秋。"
    ]
  },
  {
    "id": "c16655df8b772b72d47805b271ea5068",
    "title": "吴兴杂咏十六首石林精舍",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "碧澜堂下水，浪波何沄沄。",
      "远愧六客词，有感在斯文。",
      "回舟唱歌去，弄影前溪云。"
    ]
  },
  {
    "id": "c16655df8b772b72d47805b29fabf394",
    "title": "吴兴杂咏十六首石林精舍",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "城郭俯寒碧，水木摇青华。",
      "双双翡翠羽，低拂白蘋花。",
      "如何杨刺史，不向此为家。"
    ]
  },
  {
    "id": "c16655df8b772b72d47805b2b526cf76",
    "title": "吴兴杂咏十六首石林精舍",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "渺渺碧浪湖，中有浮玉山。",
      "相期采兰若，佳人殊未闲。",
      "舟楫忽已晚，乘风聊独还。"
    ]
  },
  {
    "id": "c16655df8b772b72d47805b271c35f56",
    "title": "吴兴杂咏十六首石林精舍",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "恭惟颜太师，名节天下无。",
      "身首可异处，贞心终不渝。",
      "客来拜祠下，岂爱干禄书。"
    ]
  },
  {
    "id": "c16655df8b772b72d47805b205d3a105",
    "title": "吴兴杂咏十六首石林精舍",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "古来贵书迹，莫如淳化年。",
      "千金购遗帖，墨妙生姿妍。",
      "谁其作亭子，宋人苏谪仙。"
    ]
  },
  {
    "id": "c16655df8b772b72d47805b280d3ef4e",
    "title": "吴兴杂咏十六首石林精舍",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "褰裳涉危楼，倚槛对雄州。",
      "山横太湖口，溪出少城头。",
      "阑干十二曲，清风如凉秋。"
    ]
  },
  {
    "id": "c16655df8b772b72d47805b27370191a",
    "title": "吴兴杂咏十六首石林精舍",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "携酒上碧岩，挈壶松下饮。",
      "凭高数千尺，云水白淰淰。",
      "六月生夜寒，山眠不成寝。"
    ]
  },
  {
    "id": "c16655df8b772b72d47805b24ef70d92",
    "title": "吴兴杂咏十六首石林精舍",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "孤塔倚晴霄，下瞰万顷陂。",
      "升高欲望远，未至足已疲。",
      "怀哉尚方舄，双凫正齐飞。"
    ]
  },
  {
    "id": "c16655df8b772b72d47805b2186cdda8",
    "title": "吴兴杂咏十六首石林精舍",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "越俗好巫鬼，白鹤乃有神。",
      "庙享非一朝，山木已千春。",
      "客行亦少憩，焉知伪与真。"
    ]
  },
  {
    "id": "c16655df8b772b72d47805b249a2b157",
    "title": "吴兴杂咏十六首石林精舍",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "旱日赤如火，黄龙呼不应。",
      "摇石动云气，听松作雨声。",
      "怅望但空归，何以慰深情。"
    ]
  },
  {
    "id": "c16655df8b772b72d47805b2009e90b6",
    "title": "吴兴杂咏十六首石林精舍",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "夫概名王渚，西山紫笋茶。",
      "水硙生绿尘，小角装金花。",
      "尽从天使去，供奉内人家。"
    ]
  },
  {
    "id": "c16655df8b772b72d47805b2875e6d47",
    "title": "吴兴杂咏十六首石林精舍",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "客来栖贤里，愿斸栖贤地。",
      "秋来多晚菘，脆美敌群饩。",
      "聊将遗子孙，庶能知此味。"
    ]
  },
  {
    "id": "c16655df8b772b721d8082b2f4f04a2a",
    "title": "次韵韩明善赠竺景渊",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "先生已高蹈，翰墨有遗香。",
      "学者走四方，斯文兹滥觞。",
      "景渊吾所亲，意思何深长。",
      "纯纯不自炫，馀子空陆梁。",
      "我行日已迈，岁月堕渺茫。",
      "向来丝竹音，犹在孔子堂。",
      "勉尔思益勤，振翮高飞翔。"
    ]
  },
  {
    "id": "c16655df8b772b72b791a854a1b188d4",
    "title": "送仲珍弟还乡兼奉内弟陈子传",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "吴淞江边秋冰生，榜人刺篙歌采菱。",
      "古来贫贱别更苦，置酒不饮心如酲。",
      "落日长云下平楚，孤雁决起南飞翎。",
      "救寒几日衣上禇，原头西风吹脊令。",
      "阿㜷倚门瘦骨立，手挥五弦多苦声。",
      "流光一瞬二十载，风纚露沐将焉成。",
      "汝归买田嵩水曲，小筑便可开柴扃。",
      "他年枣下实纂纂，我亦岂惮为耕氓。",
      "芋魁作羹饭瓜麮，充腹不在罗珍盛。",
      "金石论交有销泐，人生急难如弟兄。"
    ]
  },
  {
    "id": "c16655df8b772b725a64c1679f0aa791",
    "title": "鸳鸯湖上曲",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "妾本鸳鸯湖上女，能弹琵琶作莺语。",
      "与郎相见得郎欢，床头黄金用如土。",
      "黄金用尽遂不归，妾身憔悴将何依。",
      "可怜徘徊花上月，为郎沽酒典春衣。",
      "春衣典却妾无怨，后夜花开无可典。",
      "寄谢悠悠世上儿，人生虽乐有贫时。"
    ]
  },
  {
    "id": "c16655df8b772b72951eca7a66689048",
    "title": "忠奴李善歌",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "古有富者家暴亡，众奴同谋杀其孤。",
      "一奴匿之负以走，财实累尔儿何辜。",
      "孲■虽小是奴主，簿书不敢欺豪铢。",
      "哺之朝夕乳湩流，不忍去手声呱呱。",
      "置儿床上拜床下，奴以死奉甘劳劬。",
      "天听不远事竟白，天子有命行赏诛。",
      "一奴宠荣众奴戮，却从主人归故庐。",
      "双乘青骢御史马，犹执旧礼谦若虚。",
      "寄谢悠悠天下士，未可容易轻人奴。"
    ]
  },
  {
    "id": "c16655df8b772b72683c4d28bdcf135f",
    "title": "风泾之东有鹳鸟作巢白莲寺其雄为人所执众鹳挟他雄偶其雌弗从破巢啄鷇而去市人怜之为求故雄使复合梁邦彦作义鹳行余和之",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "有鸟有鸟亡其俦，其雌栖栖方独忧。",
      "不知何处来野雄，远挟众势刚相求。",
      "彼雌决决不可强，巢鷇覆败无一留。",
      "市人闻之共悽恻，为求故雄使相收。",
      "归来哀叫声欲死，天地有情当泪流。",
      "物有定偶性则然，此鸟何必非雎鸠。",
      "重为周南歌窈窕，人道凋弊有是不。"
    ]
  },
  {
    "id": "c16655df8b772b7247422faf65588969",
    "title": "哲妇叹",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "人家生女不必能，哲妇多事丑妇贞。美笑已足倾人城，况复恨怒生五兵。",
      "阳德不竞阴始凝，履霜之渐为坚冰。天下男子唯刘伶，彼形甚醉心独醒，妇言虽善亦不听。"
    ]
  },
  {
    "id": "c16655df8b772b721eee3b912b311dbc",
    "title": "儿曾举酒为余寿冰以喜之",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "我生之初日龙𧱓，我生之后在鹑咮。",
      "大郎善事心弗渝，为爷举酒称翁寿。",
      "翁颜有喜儿亦欢，花插双髦舞斑袖。",
      "六彝共是宗庙器，宁我此郎非虎蜼。",
      "百年门户乔木残，本根正赖枝叶茂。",
      "我今得尔我心安，愿尔有儿昌尔后。"
    ]
  },
  {
    "id": "c16655df8b772b721815f1ff886d4f6e",
    "title": "结交行",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "结交不必问古今，今人非无古人心。",
      "古人之心淡如水，今人之心甘如醴。",
      "淡言如水味乃真，甘言如醴能醉人。",
      "食淡不如食甘易，所以醒人少于醉。"
    ]
  },
  {
    "id": "c16655df8b772b725c18f4f10fd898d9",
    "title": "马头者故贵人家侍儿流落钱塘谢长深有诗余和之",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "谢君马头歌老孀，彼神司蚕宿在房。合精月驷耀吐芒，衣被天下为文章。",
      "岂有所思下土方，学施朱铅试新妆。黄金约腕珠作珰，步摇之冠云锦裳。",
      "凉州蒲桃紫雪浆，华堂燕坐飞琼觞。人生富贵岂有常，朝为名花侍侯王，暮为小草委路旁。",
      "皱面如靴不复光，空悬泉刀金错囊。却思故步心自伤，星宫之乐乐无央。"
    ]
  },
  {
    "id": "c16655df8b772b72ea2185c1aca74c0e",
    "title": "玉泉元帅示余佩刀回回氏所作也如雁翎而雪色文理可观",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "将军太平得宝刀，爱之不殊古孟劳。",
      "三尺白鹇尾雪色，引缑脱室风骚骚。",
      "摩挲秋水生净滑，俊采犹作花门骄。",
      "盘根错节知利器，名世何必皆豪曹。",
      "万辟千灌奇乃见，龟文缦理纤如毛。",
      "当时已用兔胆铁，此物或取羊头销。",
      "传家要是公辅器，苟非其人谁得操。",
      "藏锋不试盖有待，幸勿容易污腥臊。"
    ]
  },
  {
    "id": "c16655df8b772b72d192f20fd40bf935",
    "title": "竹斋学士作柏图得之李好古野斋平章旧物也",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "蓟丘学士神仙人，词翰挥毫有馀力。",
      "清风披腹尽琅玕，日费尚方三斗墨。",
      "昔年乘传向蛮邦，修竹如云楚山夕。",
      "却回官舸过湘中，江雨椎篷写寒碧。",
      "远势联翩数十枚，颠倒纵横凤鸾翼。",
      "天机到处物变尽，云影纷纷洒人黑。",
      "想见走笔如飞龙，山木水萝俱辟易。",
      "不辞遗迹购千金，此卷于今妙无敌。"
    ]
  },
  {
    "id": "c16655df8b772b72d6a00d6c78f5d6c8",
    "title": "韩伯清所藏子昂双松便面",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "并刀剪水一尺馀，照见亭亭两松影。",
      "玉堂学士自写真，令我悽然发深省。",
      "耸壑昂霄五十年，健笔如锥有锋颖。",
      "苍髯磔怒知谁嗔，老节犹将见奇挺。",
      "直干斜分水墨痕，樛枝乱结风霜顶。",
      "龙鸾已化毛骨残，雷雨欲来崖谷暝。",
      "兔丝悬蔓待茯苓，回首馀光惜俄顷。",
      "会稽公子多苦心，收拾新诗题小景。"
    ]
  },
  {
    "id": "c16655df8b772b7204277019e9b0c554",
    "title": "淀山湖阻风",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "吴儿牵舟背如弓，跬步咫尺登天同。四方有路无不通，我独何为来向东。",
      "举杯酾酒慰柁工，解后勿谓吾道穷。改方易向矢弗庸，明发风止去必从，终我不作阮嗣宗。"
    ]
  },
  {
    "id": "c16655df8b772b72abe317a8ad2c4255",
    "title": "时雨既洽园蔬并茂",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "白日有渰云萋萋，篖花乱坠眼欲迷。鸣鸠脱裤土作泥，园蔬绕舍水出畦。",
      "王瓜引蔓上落藜，瓠叶幡幡生瓠犀。菘甲怒长如兰荑，中厨少妇唤阿稽。",
      "亟取大瓮淹为齑，鱼兔不获何筌蹄，晚食足慰痴儿啼。"
    ]
  },
  {
    "id": "c16655df8b772b724dcdaa7de063f4c2",
    "title": "高伯雨苕溪渔隐歌",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "吾闻天目山中乃有千尺之悬泉，下赴大谷为奔川。",
      "百里清苕净如练，云光鸟影濯濯涵漪涟。峰峦过尽见城郭，春申剑履三千客。",
      "当时歌扇吹香拂舞茵，此夜啼螀寒月白。何如鸭觜滩头结屋三两椽，苕花开时鱼满船。",
      "携书一卷篷底读，琼瑰玉佩声琅然。"
    ]
  },
  {
    "id": "c16655df8b772b72be012b002603863b",
    "title": "赠縳笔温生",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "温生之笔手自縳，千金善价何凿凿。",
      "百狐不如得一兔，可敌人间万羊鞟。",
      "剪剔霜毫取脊尻，毛颖有传非苟作。",
      "纵横出入腕若飞，健甚鸟骓战京索。",
      "频年万里献玉堂，名与欧虞俱烜赫。",
      "应从马上问葛强，谁重并刀轻鲁削。"
    ]
  },
  {
    "id": "c16655df8b772b722a6caaeb89d86158",
    "title": "题赵仲穆山水图歌",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "远山如涌波，近山如积石。远近千万山，峥嵘起寒碧。",
      "赤甲白盐江影空，青天芙蓉五老峰。野桥村路独归客，耳边仿佛东林钟。",
      "沧浪老人唱歌处，日暮停篙倚江树。倒桃笠子渔竿头，隔水高楼访谁去。"
    ]
  },
  {
    "id": "c16655df8b772b720ff66182db041cec",
    "title": "醉歌行",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "千金一笑如花妾，颜色如花命如叶。",
      "千里一日奇骨马，虽有奇骨无奇价。",
      "明月不解长婵娟，浮云欻来能蔽天。",
      "人生富贵矢脱弦，放手一失三千年。",
      "彼造物者予何言，醉歌小海足叩舷。"
    ]
  },
  {
    "id": "c16655df8b772b72356797334779da7a",
    "title": "刻木吏",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "刻木吏，望之如神复如鬼。昔日犹多市人儿，于今并及良家子。",
      "刀笔之铦，毒于蜂尾。恶木成阴，劲草风靡。谁其使之，民俗隳矣。",
      "众皆趋之，吾道微矣。"
    ]
  },
  {
    "id": "c16655df8b772b721e0e1db68445f8cb",
    "title": "去马叹",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "玉花铁，四蹄如踣铁，青丝络头金觼舌。一朝名数在有司，官马人间不得骑，负我惠养犹婴儿。",
      "朔风萧梢催上道，江北早寒无宿草。苍头庐儿双泪垂，雕鞍锦韂当属谁。",
      "吾闻上厩天马十二闲，尔岂不得居其间。日食太仓一石粟，立仗不受鞭笞辱，虽我徒步心亦足。"
    ]
  },
  {
    "id": "c16655df8b772b7229bc9cd5673fc329",
    "title": "秦府旧人歌",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "昔日秦王履帝位，府中旧人亦同升。一龙五蛇各变化，一蛇失所意不平。",
      "玄龄善谋晦善断，勇如褒鄂卫与英。鼠辈乃卖我，我岂乏尔能。",
      "相臣为之言，天子怜悲不自胜。斯人自薄命，更欲争天之功为已荣。",
      "赐官三品命始下，死骨已冷唤不应。嗟乎哉，嗟乎哉，几年人间无客星，胡不急去归农耕。",
      "龙姿之君好事者，焉汝不作严子陵，无名之名千载名。"
    ]
  },
  {
    "id": "c16655df8b772b720be0a6c9039963bf",
    "title": "山水小景四幅",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "江有水兮水有波，龙鱼帖息兮风日美和。望青山兮如眉而蛾，抚佳木兮以婆娑。"
    ]
  },
  {
    "id": "c16655df8b772b720be0a6c9b47be9aa",
    "title": "山水小景四幅",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "山出云兮不为霖雨，江有木兮不任楣柱。朝余东冈兮莫余南浦，时乎时兮奈何汝。"
    ]
  },
  {
    "id": "c16655df8b772b720be0a6c94ddde1af",
    "title": "山水小景四幅",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "洞庭波兮山崨嶪，川可济兮不可涉。",
      "木兰为舟兮桂楫，渺余怀兮风一叶。"
    ]
  },
  {
    "id": "c16655df8b772b720be0a6c99c8f3790",
    "title": "山水小景四幅",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "山之凹兮水之汇，沙棱棱兮石礌礌。有美一人兮如彼兰茝，思之不来兮使我心痗。"
    ]
  },
  {
    "id": "c16655df8b772b72318d677273a5fde9",
    "title": "送吴季良海运歌",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "神禹作贡书惟扬，汉家亦言海陵仓。至今岁入逾百万，连艘巨海飞龙骧。",
      "长腰细米云子白，䆉稏犹作秋风香。上登京庾充玉食，不与黍稷同概量。",
      "延陵季子世不乏，被服裤褶躬输将。军符在佩金睒䁑，上有霹雳古篆书天章。",
      "乾坤端倪正离坎，北斗却转天中央。吾知贞忠对越肝胆露，蹈蹂沆𣾘不翅如康庄。",
      "平生故人走相送，携手踯躅心飞扬。亟呼吴娃度美曲，无使别苦愁刚肠。",
      "燕山之南易水上，犹是陶唐帝都古冀方。九河故迹无复在，但见夹右碣石沦苍茫。",
      "天下壮观有如此，大君恩重险可忘。廷臣论功上上考，酾酒再拜中书堂。",
      "君不闻木牛流马崎岖出剑阁，鸣声酸嘶栈道长。",
      "何如云帆千里百里一瞬息，卧看晓日升扶桑。"
    ]
  },
  {
    "id": "c16655df8b772b725c8cd861c83c372e",
    "title": "稚子子兰歌吊番禺君也",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "月离于箕风扬沙，月离于毕雨滂沲。星有好风有好雨，嗟尔明月可柰何。",
      "抚灵均之遗曲，发浩浩之长歌。岂无椒浆与桂酒，庭前草生萧艾多。",
      "君不闻稚子子兰方得意，三闾大夫沉汨罗。怀王入秦竟作幽忧死，不睹郑袖双青蛾。",
      "读书千载有馀愤，恨无匣中龙泉与太阿。朝朝暮暮阳台下，江水东流空逝波。"
    ]
  },
  {
    "id": "c16655df8b772b727295c2dbd33806f5",
    "title": "浴兰之歌叹往事也",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "浴兰汤兮沐芳，思美人兮沅湘。今日兮何日，搴萧艾兮满堂。",
      "云之皋兮梦之渚，天沉阴兮又夜雨。谓子都兮仳倠，曰离娄兮蒙瞽。",
      "珠有颣兮玉有瑕，心悦君兮可柰何。忠不察兮志不雠，终自怼兮沉汨罗。",
      "遗菰兮投黍，灵歌兮鬼舞。驾飞軨兮龙蹻，倚惆怅兮延伫。"
    ]
  },
  {
    "id": "c16655df8b772b7299efc1556eb1113e",
    "title": "蛇蟠石歌为濮乐闲司令作",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "吾闻万物之精上浮为列星，天星之精堕地或为石。",
      "异哉此石似蛇蟠，其故要非人所测。我疑芒砀赤帝子，披剑斫地白蛇死。",
      "老妪夜哭天不闻，群小连蜷化为此。又疑愚公移山时，此物欲与山俱飞。",
      "苍黄不及蜕皮骨，操蛇之神手脱遣。年多物变形质在，岂有毒心犹未改。",
      "睨之非蚺亦非巴，雪色正类蕲州花。徂徕小松叶如发，一龙五蛇相纽结。",
      "咫尺常疑雷雨来，寻常颇耐冰霜冽。醉李主人初得之，举杯弹琴咏新诗。",
      "便能雅拜亦不俗，未可遂笑元章痴。"
    ]
  },
  {
    "id": "c16655df8b772b720cbd4868506d8c43",
    "title": "王维辋川剑石叶石林作精舍置之弁山下今为沈玉泉所得醉后求见因赋此",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "有石有石美如铸，拂拭锋棱气犹怒。何人鼓橐动雷风，剥削泥沙山骨露。",
      "昔年曾看辋川图，此物题诗采菱渡。桃花源里有人家，杏树坛边见渔父。",
      "开元宰相太平日，爱是园池赏心具。销沉紫气斗牛间，流落东西几朝暮。",
      "石林使君先得之，万里相携若奇遇。即今好事属君家，翠竹疏花倚阑处。",
      "吴鸿无人扈稽死，纵是有灵飞不去。嗟我安得力士赑屃如庚辰，一看公孙大娘浑脱舞。"
    ]
  },
  {
    "id": "c16655df8b772b72fa96f5bcf560ae5c",
    "title": "与黄南窗陈直卿吴江长桥晚望",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "倚阑枫落吴江暮，地坼天倾百川注。飞梁千尺虹影垂，人生南北多岐路。",
      "古来吴越争为家，句践未足轻夫差。鸟喙不可同富贵，范蠡亦乘浮海槎。",
      "五湖水落三江口，西施却入鸱夷手。我有此志非此时，且对长桥一杯酒。",
      "始疑苍龙蜕脊骨，三十六鳞次第脱，渴欲饮川川不竭。",
      "又似明月相离连，上弦下弦空影圆，行舟如梭月心穿。",
      "雄藩千翼来飞泛，日看水兵教水战。能诗忽忆谢玄晖，解道澄江净如练。"
    ]
  },
  {
    "id": "c16655df8b772b72c04a2952d0c98f58",
    "title": "观谢庄纳租为作此诗是岁免息者八千馀石",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "穰穰大粒扬明珠，舸𦩆塞川衔舳舻。",
      "积囷如山𡑅厚地，据案一呼走千奴。",
      "阿戎牙筹尽相学，九九之术乃有书。",
      "孟冬上朔简良日，府檄已报输公租。",
      "持杯起为主人寿，天实赏尔其如予。",
      "愿平概量损称贷，勾稽不足庆有馀。"
    ]
  },
  {
    "id": "c16655df8b772b72e94b5808ff2d001e",
    "title": "郭索行",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "轻舠刺棹渔火红，夜捉明月巨蟹宫。",
      "有物郭索蛇鳣穴，古称败榖乃介虫。",
      "横行岂欲遍天下，雷公在上声隆隆。",
      "爬沙六跪心善躁，失脚已堕篝簏中。",
      "两螯微生可荐酒，空筐宁论蚕绩功。",
      "张翰亟上贺循舟，能不为尔思江东。",
      "莼菜为羹鲈作鲙，风味视此将无同。",
      "须寻玄真蟹舍子，更续蟹志如龟蒙。"
    ]
  },
  {
    "id": "c16655df8b772b722d95e7c3400afe7a",
    "title": "顾梅西东吴小隐",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "昔日东吴顾文学，族大今为磐石宗。",
      "林下幽居得隐者，小营斋庐无十弓。",
      "会稽竹箭美如玉，奇才更出菰芦中。",
      "卓然学道见真性，气貌穆若扬清风。",
      "园有佳蔬胜食肉，春初早韭秋晚菘。",
      "莼菜何惭八珍味，橘树亦疏千户封。",
      "静观物化那有极，虎可为鼠蛇可龙。",
      "大痴小黠竞相逐，胡不远视要其终。"
    ]
  },
  {
    "id": "c16655df8b772b72428be1fe5deaea86",
    "title": "仲珍弟阻冰谢庄",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "河水夜合冻冷生，行人欲往急打冰。",
      "冰坚如石不可动，威棱崭露声硁硁。",
      "船头黄帽且勿怒，速来吹火煨馀罂。",
      "前川咫尺论万里，念尔翾飞双脊令。",
      "后庚三日日在癸，水德不竞木始萌。",
      "当有好风自东来，一夕为我□□□。"
    ]
  },
  {
    "id": "c16655df8b772b72e0b63f38a1e60ece",
    "title": "诚上人道元树石",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "江风吹树叶尽脱，交枝相缠乱如结。",
      "箸节刻露夔一足，霜雪几年冻不折。",
      "昨夜沙头秋水生，怒湍触石与枨争。",
      "恐为浮槎逐海客，不见土羊成木精。"
    ]
  },
  {
    "id": "c16655df8b772b724140c66ddc5188c1",
    "title": "衍师道原双松图",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "小石如拳大如瘿，石上亭亭松树并。",
      "谁从山阴得茧纸，幻药毫端写双影。",
      "风雷太古见植立，冰雪平生惯凄冷。",
      "下有茯苓千岁根，可为人间驻流景。"
    ]
  },
  {
    "id": "c16655df8b772b7257b640d3c303c1d8",
    "title": "次韵戴彦叔见寄",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "人间制锦金粟尺，裁量无差较如一。",
      "文章要是机轴同，新巧小奇何足识。",
      "多君肯说江夏黄，剡中戴逵亦少双。",
      "两穷相值各可笑，宁尔訾相非奇庞。",
      "富贵不来良己巳，万事东风吹马耳。",
      "赌棋别墅要自佳，谁能更为苍生起。",
      "无官只作常儿遇，布衣不羡流黄案。",
      "玉楼佳召惜芳年，金谷俊游悲故主。",
      "夫须小笠乌纱帽，城外孤村春水绕。",
      "碧岩直上八百级，半空飞瀑看尤好。",
      "古来隐者非怪迂，每从此地逃侵渔。",
      "我生百拙兔守株，操觚逐食计甚疏。",
      "岂有大志恢雄图，家无甔石心晏如。",
      "焦先雅爱蜗牛庐，便欲往置烧丹炉。",
      "桑君之书悬左肘，已非昔日攀云手。",
      "江南春色苦无多，忍见行人折官柳。",
      "但愿飞霜九转成，与君晚岁扶衰朽。"
    ]
  },
  {
    "id": "c16655df8b772b7270c1a9ea20bfc9fd",
    "title": "与大舟并行遇风感兴",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "大帆引縆去如飞，小帆翳翳行苦迟，谁其敢争风使之。",
      "少时风休帆力软，原头树高桅子短，前舟却输后舟远。",
      "吁嗟世事非一端，咫尺行路易复难，人生得意莫尽欢。"
    ]
  },
  {
    "id": "c16655df8b772b727628ddd4d4cad718",
    "title": "岁晚思亲",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "寒冰凄然岁欲徂，我独何为水中居。双目鳏鳏如钥鱼，长夜思家梦亦无。",
      "大人耄矣日几馀，筇竹小杖不肯扶。恒恐平地生忧虞，愿为飞梁跨连湖。",
      "来往并置捷走奴，五日一送甘旨厨，十日一报平安书。"
    ]
  },
  {
    "id": "c16655df8b772b72eefaf158a724d806",
    "title": "雪中过机山明日寄周彦良彦英兄弟",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "雪飘飘兮洒予，风燮燮兮振衣。水㶁㶁兮有声，冰棱棱兮在陂。",
      "鼓独枻兮兰舟，日既晏兮莫知。所之僮瘁𤶬兮问予，尔所思兮为谁。",
      "我所思兮非尔所知，山中之人兮戴逵。岁周行兮莫只，慨星霜兮屡移。",
      "终过门兮不入，曰古昔兮有之。"
    ]
  },
  {
    "id": "c16655df8b772b727f7a6abb64f08ba2",
    "title": "送松江杨知府",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "海上有马狞若獒，杨侯得之刲作肴。仓中有鼠大如虎，杨侯得之刳作脯。",
      "嗟嗟杨侯孔捷且武济，宽以猛爰得我所。风雨息，海水宁，灾害弭，年榖登，五事并举政有声。",
      "歌谣满路劳绩成，连州比邑历历相知名。父母之心人皆有之，公独能。"
    ]
  },
  {
    "id": "c16655df8b772b7273981d2cc3ecf234",
    "title": "寄张元明时为常州务官",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "踆乌西飞碧云夕，寒蛩乱啼霜月白。",
      "青山尽处是姑苏，毗陵更在姑苏北。",
      "故人一别音问疏，两愁无语心相忆。",
      "三年市租输大府，能不重费微官力。",
      "我方寄迹湖泖间，终岁不逢骑马客。",
      "昔时梅花今又开，时独看花见颜色。"
    ]
  },
  {
    "id": "c16655df8b772b720042491ca2538962",
    "title": "新舟燕客行奉似谢德嘉伯昭叔侄",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "上巽下坎木水合，大者为艑小为艓。众宾良辰欢赏接，琵琶枨枨雷鼓叠，急管横吹指双擪。",
      "红泉美酒倾银榼，鸾刀缕鲙鱼藿叶。波臣川后风帖帖，喜色欢然动眉睫。",
      "黄帽采菱相唱答，重为主人歌利涉。"
    ]
  },
  {
    "id": "c16655df8b772b72c2ee16550ae03a86",
    "title": "玉泉万户见访",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "马上将军浑脱帽，马前大旗狼尾纛。",
      "自从蛮洞凯歌回，重为兵人息凋耗。",
      "吾与三代同斯民，礼乐百年蒙乳抱。",
      "久知天族最多奇，不似其馀心猛暴。",
      "虎帐秋来日日闲，散步逍遥屏呵导。",
      "时听白发老书生，一鼓雅琴清角调。"
    ]
  },
  {
    "id": "c16655df8b772b7214d54ba55c823870",
    "title": "观浙省新址",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "钱唐故都犹丽雄，民居百万如蚁封。",
      "一夕熛怒赤熁空，市舍歘忽随歊风。",
      "丞相夜下哀瘝恫，飞书走檄动帝聪。",
      "大宽赋入振乏穷，乃恢黄堂基益隆。",
      "斯民子来争赴功，岂弟君子汲黯同。",
      "吴山蜿蜒若火龙，渴欲急水鳞甲红。",
      "胡不移置山南东，远挹江上青数峰。",
      "冈阜回合水朝宗，环拱北极当天中。"
    ]
  },
  {
    "id": "c16655df8b772b7280b5b12f8f43e864",
    "title": "余游暨阳访道士吴清逸见大龟如车轮五尾色苍黑类古铜蹒跚而行特特有声因为之赋",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "惟尔大宝元龟，集虚洞玄。吐纳精气，介虫之仙。衡曳五尾，蹒跚而前。",
      "皮肌鳞鳞，支节连蜷。若倾耳以屡听，闻足音之跫然。",
      "不用世以蕲求，固有觌于几先。其德孔明，其心善渊。",
      "形质已异，而神独全。尔不自炫，人其舍旃。持以为圣人寿，如其年如其年。"
    ]
  },
  {
    "id": "c16655df8b772b72330830e88dc99018",
    "title": "纪梦哀容斋陈君也",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "昨夜梦中逢故人，华屋凉天正潇洒。",
      "银罂美酒雕玉觞，亦有尊前唱歌者。",
      "馀欢未尽忽惊寤，蔌蔌寒花落灯灺。",
      "忍将今梦梦昔梦，梦去愁来泪盈把。",
      "西园公子多雅怀，死骨凄凉在中野。",
      "当时苦爱椎凿声，岂思此日无遗瓦。",
      "古来丰家无好儿，荆棘铜驼秋露下。",
      "草间翁仲不解语，焉用鬼驺牵鬼马。"
    ]
  },
  {
    "id": "c16655df8b772b7256c7fa275f561f06",
    "title": "余自辛亥岁馆于魏塘吴氏时义士静心先生方无恙长子彦良应门于家次子景良输力于时皆一时伟人季子季良为赘婿于外与余尤相友善岁壬申景良卒于官所归葬胥山诸孙各求分异学遂废而余乃去矣顷者不逞之徒坏其守冢之庐季良之子璋闻于官罪人斯得众称之曰能故为是诗以勉之",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "天目诸峰来迤逦，又向钱唐渡江水。",
      "伏龙骪骳行地中，东尽由拳还崛起。",
      "想见昔日遭秦驱，太古风雷入鞭棰。",
      "山君据地不肯前，至今乱石犹西指。",
      "下有石龟形质具，蹂躏良田捷于鬼。",
      "伍员挥剑迹尚存，缺齾不完神乃死。",
      "当时结友番禺君，别墅园池此经始。",
      "朝阳亭上醉春风，谢安曾爱东山妓。",
      "回首光阴二十年，往事浑非山尚是。",
      "叹息佳人曹子丹，翁仲无言荆棘里。",
      "摇铃鼓哨旁若无，乡里小儿何敢尔。",
      "脊令脊令飞且鸣，能事多惭伯颙氏。"
    ]
  },
  {
    "id": "c16655df8b772b72b5f218263d183da3",
    "title": "忆昔行",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "忆昔侠家全盛日，江左数州无亚匹。",
      "黄金横带虎作符，尽斥民居为第室。",
      "长腰细米光照人，自给不求归老秩。",
      "舂陵石几汝州瓷，一席万钱犹俭率。",
      "是翁九十乃未殂，牙齿重生发如漆。",
      "已无馀福在人间，此理分明可谙悉。",
      "健鹘生雏尽攫拿，骄马作驹终覂逸。",
      "寄谢悠悠世上儿，过眼繁华如电失。"
    ]
  },
  {
    "id": "c16655df8b772b72951c8b25490f9153",
    "title": "谢氏池上观雪",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "二月春光如水冷，池上倚阑观雪影。",
      "飘飘飒飒舞回风，颠倒瑶花落天井。",
      "鱼吹柳絮忽销沉，却避寒澌依藻荇。",
      "何处飞来双脊令，令我悽然起遐省。"
    ]
  },
  {
    "id": "c16655df8b772b72190b07a9b826bd6f",
    "title": "次韵陈县尹汉卿见寄",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "九华山前江水长，平生故人黄绶郎。",
      "百里犹将劳抚字，欲行不行心未忙。",
      "与君已在杖者列，岂忆他时能醉狂。",
      "恨无长云数百尺，一吐愤思三千行。",
      "草间雉子毛羽短，不拟霄汉参翱翔。",
      "题诗采石吊李白，或者一驾西飞航。"
    ]
  },
  {
    "id": "c16655df8b772b721c6acb0f02350349",
    "title": "用水精丸炷火灼丹田中",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "仙人掌上水精丸，摘得金茎秋露颗。",
      "亦同阳燧大蛤珠，摩挲向日出真火。",
      "冰台作炷丹田宫，流光直射如血红。",
      "梅花一夜孤根暖，却笑小还无近功。"
    ]
  },
  {
    "id": "c16655df8b772b726188b43e2e9a1778",
    "title": "拟送曹世长之官柳州赌博寨",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "将军曹霸有令子，躯干魁梧如北人。",
      "辞亲再拜捧黄檄，去作柳州游徼臣。",
      "櫜鞬已乘官驿马，顿置仍给公厨珍。",
      "引弓之民百砦列，控扼峤海安朱垠。",
      "伏波故事亦久矣，岂有铜柱犹嶙峋。",
      "且当永念易播意，持酒一酹罗池神。",
      "孤云东北望新月，山川迢遥来苦辛。",
      "弹舌风雷语刺刺，索笑万里梅花春。",
      "桄榔大树粉作饵，椰子酒熟甘而醇。",
      "食膎每与华俗异，慎勿触手腥蛇鳞。",
      "爱君貌似娄师德，故是方口又博唇。",
      "古称容容多后福，唾面自乾可勿嗔。"
    ]
  },
  {
    "id": "c16655df8b772b72fb60a1cecda1307b",
    "title": "与宇文同知张主簿游道场山",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "三月三日天气佳，县官出城早休衙。",
      "亦有前溪宇文氏，水晶宫外看春花。",
      "碧浪微风动浮玉，翡翠兰苕采柔绿。",
      "笑指高人读书处，轻舟已到何山麓。",
      "何山山头更是山，路出千岩杳霭间。",
      "僧居蜂房开户牖，灭没紫翠飞朱丹。",
      "川原忽满最高阁，五湖烟云一凭阑。",
      "昔年恶虎今在否，但见丑石遗苍顽。",
      "丽姝来往多如雨，紫绫香䙬结金缕。",
      "佛前细语人不闻，倒坐蓝舆下山去。"
    ]
  },
  {
    "id": "c16655df8b772b72a407c09748f44848",
    "title": "立春日赠仲珍弟",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "阿父八十兄六十，弟亦今年五十五。",
      "千里一家同得春，春日春盘行菜缕。",
      "汝缘久别奉晨昏，我仍渐老怀乡土。",
      "常时相念惜相分，此日相娱喜相睹。",
      "劳碌馀生病后身，陶写真情醉中语。",
      "共将卮酒拜亲前，岁岁亲前吾与汝。"
    ]
  },
  {
    "id": "c16655df8b772b72df259e2e9b5e0c2a",
    "title": "生日戏书",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "天弧之南老星公，素发垂耳冠夫容。青鸾引车双羽童，翩何姗姗来御风。",
      "我生甲子旬再逢，颠倒扑漉随飞蓬。磬折而趋跽鞠躬，神人妙颜冰雪容。",
      "遗我松子种作松，流肪千年虎珀红，尔能得之寿乃翁。"
    ]
  },
  {
    "id": "c16655df8b772b72019e3f5b9849ee59",
    "title": "韩季博所藏青山白云图",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "门外马蹄三尺尘，屋底青山看白云。",
      "不知身世在城市，但觉爽气吹冠巾。",
      "鸭觜滩头沙渚露，依约西陵近渔浦。",
      "恼人归思满江东，烟树半沉天欲雨。"
    ]
  },
  {
    "id": "c16655df8b772b7224777fea4de3a239",
    "title": "酒歌",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "酒可喜亦可嗔，醒语多忌醉语真，常恐醉语撑触人。",
      "天上星辰何历历，人间岐路长踆踆。既不能挥戈回白日，且当拍手歌青春。",
      "酒固非所嗔，本亦非所喜。作事不称情，寄怀聊复尔。",
      "噫吁嚱，牝而黄，牡而骊，先生既醉不暇知。苦如薏，涩如杜，先生既醉不暇顾。",
      "颂酒之德，赞酒之功。伟哉斯人，吾其与同。熊经鸟申尽无益，三杯可使颜再红。",
      "归去来，游醉乡，醉乡天地犹鸿荒。卧看轩辕摇左角，手挟北斗𣂏天浆。",
      "令汝寿命百有二十岁，与物无忤永相忘。"
    ]
  },
  {
    "id": "c16655df8b772b72334ae74b083638a9",
    "title": "题叶仲明府判竹君右丞公第二子也家于富阳",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "虚廊静院连深竹，色照窗扉如水绿。",
      "题遍琅玕节下诗，高兴满怀吟未足。",
      "尽教梳洗出清风，客来径造亦不俗。",
      "出门咫尺是尘间，野鸟纷纷自相逐。"
    ]
  },
  {
    "id": "c16655df8b772b72e3a42a605f3ea377",
    "title": "过无锡呈五十三舅",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "晓发澄江春水绿，刺篙夜下梁溪宿。",
      "老者今年六十三，秀眉霜雪颜如玉。",
      "大郎挟策青鸟市，小郎恂恂侍巾襆。",
      "就中中郎绝秀殊，耽书动是千过读。",
      "一门传恭复传孝，如此穷饿心亦足。",
      "舅甥情爱久更亲，竟夕寒灯共华屋。",
      "唤奴呼酒出羊淹，重说生涯乱心曲。"
    ]
  },
  {
    "id": "c16655df8b772b72097b4a515fe5729e",
    "title": "薄薄酒奉别吴季良二首",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "薄薄酒，可杯勺，粗粗布，宜浣濯，丑妇耐贫勤织作。",
      "我无南阳诸葛田，赤手欲探蛟龙渊。曲中箜篌十四弦，河水东流心惘然。",
      "角上蜗牛且酣战，鹤胫自长凫自短。井蛙海鳖相讥嘲，何似雕鴳俱逍遥。",
      "八珍之味不如良友，千金之富不如佳儿。百年一息万世痴，庞公未为无所遗。",
      "南山有木木有枝，根如盘石不可移。"
    ]
  },
  {
    "id": "c16655df8b772b72097b4a5156af0e81",
    "title": "薄薄酒奉别吴季良二首",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "薄酒味薄情不薄，丑妇貌丑心不丑。君不见天下风流朱伯厚，车如鸡栖马如狗。",
      "河西蒲桃紫雪浆，秦中琵琶妩媚娘。黄金快意一日乐，奄忽百岁如风狂。",
      "天雨未休匏叶苦，江湖水深不可渡。豫章非𣏞众莫辨，橀榽似檀人伐汝。",
      "汉阴丈人抱瓮归，万事反覆非一机。博劳东去燕西飞，毋与寸草争馀晖。"
    ]
  },
  {
    "id": "c16655df8b772b72a2d699204def51f1",
    "title": "即事",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "苍头小奚得马刍，黄吻稚儿看鱼罛。白发老人教农书，客来手把河洛书，话到混沌开天初。"
    ]
  },
  {
    "id": "c16655df8b772b723d051815a4770fcd",
    "title": "日出柳树东哀刘先生也先生字环翁登进士第授建德录事卒于都下",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "日出柳树东，日没柳树西。朝朝暮暮出复没，柳叶黄落半为泥。",
      "郁华仙人驾六螭，急若弩矢谁能齐。夸父逐之道暍死，跬步万里生蒺藜。",
      "千载同一朝，白发如霜荑。奈何性命不自理，只思骑马听朝鸡。"
    ]
  },
  {
    "id": "c16655df8b772b72820ad81e73efcec7",
    "title": "送韩与玉入京求其师张仲举先生",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "君家兄弟森群玉，数兼八韩仍两之。",
      "复有一人更才敏，将往京域求其师。",
      "其师为谁子张氏，曲颏美准秀且颀。",
      "鸡栖昂昂立孤鹤，羽翼已遂冲天飞。",
      "昔年助教国子学，横经气夺千皋比。",
      "顷日还当大述作，并录三史追前徽。",
      "使者旁搜异书出，天下学士来委蛇。",
      "春秋用例如用律，游夏犹将赞一辞。",
      "直书无愧董狐笔，上与日月争光辉。",
      "子今行矣快先睹，涉阅定有新闻知。",
      "赤华之驹不受鞭，顾影独立长鸣悲。",
      "经途九轨奇骨见，渠忍局促盐车为。",
      "只疑慈母手中线，密缝政恐迟迟归。",
      "文章有神国有造，赠子脱颖双毛锥。",
      "好音早寄南来雁，无使淄尘污素衣。",
      "梅花后夜琴曲苦，满天明月照相思。"
    ]
  },
  {
    "id": "c16655df8b772b7267107d86a04b0390",
    "title": "赠制笔沈生",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "月中仙人白兔公，缟衣翩然乘玉虹。遗我利器五色光，将使奏赋蓬莱宫。",
      "江淹老去才思劣，夜郎归来亦华发。愿乞瑶池不死方，须得玄霜和紫雪。",
      "剥啄叩门秋梦回，有客真为黄香来。坐中顿见两毛颖，脱帽露顶美且䰄。",
      "君不闻朔土贵人执笏思对事，仓卒墨丸磨盾鼻。",
      "何曾望见㕙与䨲，马上柳条能作字。后来雪庵松雪俱善书，始爱都人张生黄鼠须。",
      "安知沈郎晚出笔更好，犹及馆阁供欧虞。拔奇取俊锋锷见，双兔健似生於菟。",
      "用之不啻仗手檛，颠倒纵横随所如。"
    ]
  },
  {
    "id": "c16655df8b772b722f77d27e94e6c0aa",
    "title": "种德堂诗",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "树木犹为人所爱，况尔宗盟磐石大。条梢之末苟勿残，可使亭亭似车盖。",
      "枝叶能承雨露恩，乃今流被及本根。一门青紫什七八，虽贵弗陵尊行尊。",
      "保家要在全和气，和气致祥乖气异。云仍百体同一身，恒使匀通有生意。",
      "富贵浮生何敢期，长长幼幼咸在斯。肯道吾儿幼衰替，煦妪愿如今日为。",
      "昔之祖者今之祢，推尔所爱达尔始。如木有根种厥德，尧舜之道孝弟而已矣。"
    ]
  },
  {
    "id": "c16655df8b772b72f75ddb93f76ffe4b",
    "title": "碧澜侍儿曲",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "感之以诚感必深，应之以真应必捷。",
      "真诚一合两弗离，听我长歌碧澜妾。",
      "碧澜亦是诸王孙，世殊事异老且贫。",
      "少陵尚爱燕玉暖，况是当时真贵人。",
      "春衣典尽春寒峭，二妾朱颜正姝好。",
      "忍将罗带拆同心，懊恨浮生头白早。",
      "珠钿翠靥幸仅存，此时犹及嫁夫君。",
      "十二楼头燕子去，挥手不用留仙裙。",
      "去妾相悲两相约，既去犹烦送肴酌。",
      "主君讵忍覆弃之，见此翻令情绪恶。",
      "一心专，天得知，忍著主衣还事谁。",
      "遂携衾襆与俱来，后君死者当为尼。",
      "碧澜堂下双溪水，使客往来岂知此。",
      "不愿新欢恋旧恩，千万人中两人耳。"
    ]
  },
  {
    "id": "c16655df8b772b7255efb028a8539b47",
    "title": "伯衡北上余在琏市作此诗以送之不及",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "姨氏之子平生亲，忆昨书来道相别。",
      "青徐大小郡邑残，却走梁园向京阙。",
      "五河高原车斗风，鲁缟齐纨吹欲裂。",
      "读书岂是为一官，倒著狐裘拥飞雪。",
      "重游都市十年馀，须得青袍慰华发。",
      "日近蓬莱云气佳，冰解滹沱水声活。",
      "羊酪甘肥马酒醲，土锉无烟石煤热。",
      "金错披囊罄一欢，橐笔縢觚待明发。",
      "便令南斗避文星，归插宫花醉吴月。"
    ]
  },
  {
    "id": "c16655df8b772b72ce2746a737caa6d5",
    "title": "龙头之西有伏龙山首枕巨海上有古寺云岚之气尝蒸蒸然如黄梅时唐会昌中诏毁天下僧寺寺僧作诗云云中有寺不容住天下无家何处归有旨得不毁癸酉岁余与族叔族弟及戴彦季同游获观先祖遗墨既暮余与族弟先归山半值大雷雨山上晴朗如故作诗以纪其事云",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "青山如龙行且伏，渴欲饮海海不足。",
      "轻衫短屩小筇枝，独上龙头叩龙腹。",
      "龙腹空洞声豅豅，岂有神仓闭神粟。",
      "楝花风起鯼鱼来，远望渔艘似浮鹜。",
      "痛思我祖伯丰氏，遗墨宛然三过读。",
      "无食无家走千里，尚赖馀休守觚牍。",
      "瓜瓞子母相钩带，断蔓残根仅能续。",
      "徘徊瞻眺不胜情，贫贱何由复邦族。",
      "忽从岩半黑云生，归去惊雷撼崖谷。",
      "相望咫尺异阴晴，众客山椒我山麓。"
    ]
  },
  {
    "id": "c16655df8b772b7239c51ae92ce86675",
    "title": "某甫者章氏之庶孽子也所出微不得与众兄弟齿治田庐供衣食比分财得黄金盘杆一其从父弟俊甫方修青龙镇学一日持以造之曰我为农无用此吾家二先生死无后愿鬻此置祠学宫之侧买田收其租入春秋二时用少牢具祀之以徼福于先圣先贤慰吾父与伯父师弟子之心冥冥之中其为我经营之余与闻斯言时至元后癸未岁也每思其人故作诗以寄之",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "章氏孽子操心危，少曰已爱躬芸芓。",
      "夫耕于前妇后馌，饮酒安用黄金卮。",
      "不向尊前赏歌笑，买田独置先生祠。",
      "讵忍若敖无噍类，工执艺事犹有师。",
      "昔闻此语心为喜，至今思之不能已。",
      "到处真同说项斯，遑恤他人恶闻此。",
      "当时师说诒李蟠，弃置床头如故纸。",
      "乃今面目被生憎，况肯兴怀尊死鬼。"
    ]
  },
  {
    "id": "c16655df8b772b726a4392dd08d23ff5",
    "title": "伯清兄弟在者三人次仲实又次季博有练溪别业连云庄弗肯分异户门应酬衣食用费宾客燕会岁一人递收其田租以掌之为计帐以相交付同堂异室内外无间言于兹有年矣是亦保家之善道也不然则力分而用广日且不给况能久而弗坠哉是宜诗伯清即韩分石",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "会稽公子谁与俦，埙篪并和声相求。",
      "户门多事须应酬，茧丝榖粟岁递收。",
      "公尔忘私无怨尤，娣娣姒姒俱淑柔。",
      "醪醴洁治蘋藻羞，岁时祭飨礼数优。",
      "譬如风波同一舟，戚则共戚休亦休。",
      "彼哉何人此弗犹，兄弟生分如死雠。",
      "上健下险森戈矛，黄金用尽身为囚。",
      "令我感叹泪欲流，人无远虑多近忧。"
    ]
  },
  {
    "id": "c16655df8b772b728324c63506334f73",
    "title": "冬至日",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "大哉元气何冲融，周流六虚相始终。",
      "为阴为阳本非二，政在往来升降中。",
      "去年阳生阴已极，今年阴消阳复息。",
      "君子有道喜可知，手把梅花看三易。"
    ]
  },
  {
    "id": "c16655df8b772b72b7d7366d3ec31636",
    "title": "西郊醉归似陈汉卿",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "人间此客不可孤，况此翕忽岁欲徂。",
      "吴姬双歌送美酒，半醉不醉娇相扶。",
      "踏歌携手寻归路，行云忽送巫山雨。",
      "却上溪边舴艋舟，舞衣湿透黄金缕。",
      "短棹轻桡不相及，依约中流闻笑语。",
      "归来庭院已黄昏，流水落花深闭门。",
      "最思一事尤可怪，笠子忘却溪南村。",
      "梦回酒醒不复记，清晓野夫来叩阍。"
    ]
  },
  {
    "id": "c16655df8b772b72334082f78db3c3d8",
    "title": "藏钩似陈汉卿",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "世故纷集如猬毛，今我不乐年将慆。",
      "汉家钩弋作隐戏，聊足与客娱佳宵。",
      "绿酒荡漾白银瓮，红烛照耀黄金幖。",
      "明妆列映左右侍，大宾坐压东西曹。",
      "平生刎颈托交契，此日意气争分毫。",
      "老拳攘袂坚莫取，钩神瞪目不敢语。",
      "搏兔壮士声若雷，失马将军面如土。",
      "忍将他日严毅颜，涴墨涂鸦上眉宇。"
    ]
  },
  {
    "id": "c16655df8b772b7215940f071371b06f",
    "title": "馀姚吴季章松斋图",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "四明山中木千章，上有松树生高冈。",
      "不与朴樕同翳荒，雨露飘洒云之阳。",
      "鹅溪大绢尺度方，写貌形似分毫芒。",
      "非龙非螭牙角狞，开卷白日风雷生。",
      "之子秀骨须眉苍，与松为游三十霜。",
      "小结茅屋松阴凉，采松之花餐松肪。",
      "弹琴诵诗送流光，人生有情苦参商。",
      "白水满地天茫茫，安得送我置尔旁。",
      "脱落世故遗纷庞，乐与寿命如松长。"
    ]
  },
  {
    "id": "c16655df8b772b723abf4c8c7280a059",
    "title": "伤春曲",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "鸳鸯湖边花满蹊，鸳鸯湖外草萋萋。",
      "春风醉人骄马嘶，玉花连钱锦障泥。",
      "绣罗为襦金络缇，鲜卑小带镂文犀。",
      "哀哉王孙归路迷，红娃翠压愁空闺。",
      "昔时歌莺今不啼，杨花堕泪章台西。"
    ]
  },
  {
    "id": "c16655df8b772b72830eb1c201e6f571",
    "title": "寄李坦之",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "神仙中人不可招，薄言思之我心劳。霞裾远曳风飘飘，照影独立江之皋。",
      "岂无囊中金错刀，安得携手与游遨。玉雁银筝紫□□，吴娃双歌送春醪。",
      "大江东流日滔滔，江上春风吹碧桃，花飞万点正魂销。"
    ]
  },
  {
    "id": "c16655df8b772b7235eb2d17fc7e81f2",
    "title": "寄钱竹深",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "西方美人隔秋水，优昙花开白云里。",
      "白云无事长悠悠，美人不来我心忧。",
      "金井银床露如沐，玉琴夜罢相思曲。",
      "麝煤鼠尾生暗香，吴笺染恨春波绿。",
      "织乌西飞何日还，赪桐始花亦已残。",
      "人生有情歌欲绝，明朝览镜凋朱颜。"
    ]
  },
  {
    "id": "c16655df8b772b724ba4161aa174e0bf",
    "title": "辛未七月廿三日大雨",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "孟秋之月月在毕，雨气斗集云深黳。",
      "悬河翻空海水立，万瓦千霤如奔溪。",
      "向来高原变洿泽，巨浪上蹴天为低。",
      "三吴良田入井底，菜茹岂复如畛畦。",
      "室庐藩溷尽漂没，存者历落犹鸡栖。",
      "男儿性命不自保，往往中路遗嫛㜷。",
      "书生有情泪沾臆，落日黤黯秋云西。"
    ]
  },
  {
    "id": "c16655df8b772b72c99926d209e02a8f",
    "title": "梅花庵为吴仲圭作",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "函三一气初未分，包括万象为阳春。",
      "亦如孤根抱独暖，不与桃李同光尘。",
      "吁嗟此意知者少，我欲往问庵中人。",
      "高官不如士白贲，厚富不如农赤贫。",
      "结茅为椒小于笠，翕翕鼻观通机神。",
      "眼中见花不见我，我身己与花为身。"
    ]
  },
  {
    "id": "c16655df8b772b72f2a32018fcd245da",
    "title": "次韵王达之园池假山并似钱春野",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "海上诸峰皆绝奇，其高无颠下无涯。",
      "一峰飞来在平地，小小亦足同幽期。",
      "近结斋庐处其下，十里平川见多稼。",
      "客来政有酒盈尊，我生不作悠悠者。",
      "突兀眼底多伟观，如虎如貔气桓桓。",
      "或窈而深如洞穴，或峙而立如冈峦。",
      "如积钱色万钧重，如鸾鹄停欲飞动。",
      "人间此景不可孤，风月佳时与君共。",
      "偎花倚竹相鲜新，寒士亦各忘其贫。",
      "胸中丘壑故不俗，元章石交平生亲。",
      "世变纷纷参复伍，岁晚相看吾与汝。"
    ]
  },
  {
    "id": "c16655df8b772b722ef87166de7e87c4",
    "title": "次韵贾玄英烈女祠祠在嵊县青枫岭至元丙子天台王氏妇被掠至此啮指血题诗石上云君王无道妾当灾弃女抛男逐马来夫面不知何日见妾身当是几时回伺兵士少间投崖下而死",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "女郎号天杀气黑，题诗啮指生血滴。",
      "天白赤城山为低，一掷万仞惊魂飞。",
      "将军讵忍驱迫为，夫君不见我心悲。",
      "国破家亡两依依，人命几何花脱枝。",
      "不学明妃辞汉宠，犹使胡儿拜青冢。",
      "流光一去若箭弦，安用马上啼婵娟。",
      "语言侏离不可解，妾有一身无二天。",
      "节不可移头可碎，口血未干身已坠。",
      "馀生含笑入九泉，不向人间偶殊配。",
      "天地阴阳有消息，终始一心如铁石。",
      "至今积水閟幽灵，呜咽疑闻髑髅泣。"
    ]
  },
  {
    "id": "c16655df8b772b729499e6113b38b805",
    "title": "海大船",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "太仓龙骧万斛船，欲动不动艇子牵。",
      "沙江水浅潮易落，咫尺见海去莫前。",
      "艇子勿夸尔能事，士生未遇亦如此。",
      "须臾水深风力强，大船却将小艇行。"
    ]
  },
  {
    "id": "c16655df8b772b727f239136789e6b76",
    "title": "采枸杞子作茶饼子",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "流水河边见碧树，上有万颗珊瑚珠。",
      "此疑仙人不死药，黄鹄衔子来方壶。",
      "露犹未晞手自采，和以玉粉溲云腴。",
      "卧听松风响四壁，未老更读千车书。"
    ]
  },
  {
    "id": "c16655df8b772b7217ead73d5f94bb94",
    "title": "穿石松歌为叶秀轩总管作",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "阖闾古城城北东，昆山迤逦盘苍龙。",
      "天星之精下融结，其中有石皆玲珑。",
      "山农穿山若鲮鲤，雄椎怒击雷光起。",
      "木精土性莫敢私，蚁垤蜂窠差足拟。",
      "三吴主人欣得之，保抱护惜犹婴儿。",
      "剔抉泥沙出奇骨，洗濯烟雾生神姿。",
      "建昌花瓷培宿土，徂徕稚松沐新雨。",
      "却穿月窦出云凹，山鬼髑髅毛发竖。",
      "题书寄远情可知，结交岁晚心勿移。",
      "一卷自有丘壑意，百折不受冰霜欺。",
      "终朝坐对兀若痴，茯苓琥珀生有时。"
    ]
  },
  {
    "id": "c16655df8b772b728d87c16cb048db1f",
    "title": "苦热行",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "十日不雨草树焦，一月不雨川源竭。",
      "酷吏作威何可当，大地流熺赤于血。",
      "嗟我有情空自伤，会擒女魃出神潢。",
      "手挽悬河作甘澍，坐使大地生清凉。"
    ]
  },
  {
    "id": "c16655df8b772b722eb330e846a38302",
    "title": "邹一初提点三清阁",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "杰哉高阁开神区，此地何必非玄都。",
      "天上玉京十二楼，飞来人间作画图。",
      "栾栌交加虎兽伏，甍宇轩翥龙鸾舒。",
      "上方自与三境接，星光历历种白榆。",
      "晨朝焚香礼碧落，仙风半空闻佩琚。",
      "此生尘网如可脱，愿为清歌随步虚。"
    ]
  },
  {
    "id": "c16655df8b772b721237021118a88950",
    "title": "天星湖上歌似吴泰然",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "秀州孤城悬斗口，中有湖水藏天星。",
      "龙飞已去迹犹在，灵宫故是白玉京。",
      "题诗欲寄羡门子，问讯或过茅初成。",
      "交梨火枣如可得，与尔相见夫容城。"
    ]
  },
  {
    "id": "c16655df8b772b72e11a9d66f3f4f376",
    "title": "郑彦昭书巢",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "郑生结屋名书巢，岂欲巢居似巢父。",
      "风南枝北两相忘，焉用缪绸开牖户。",
      "我闻在昔巢父时，大道何曾立言语。",
      "只从书契造文字，后来作者多如雨。",
      "生今所藏竟何书，吾欲沧浪濯缨去。",
      "尽令无用束高阁，坐使民风返淳古。"
    ]
  },
  {
    "id": "c16655df8b772b7233ca1c039da10c39",
    "title": "濮乐闲得唐雷霄琴黄南窗鼓之",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "霹雳昼下乖龙升，峄阳孤桐才具成。",
      "大唐雷霄与斫削，木精咋舌山鬼惊。",
      "漆光拂拭净如水，蛇跗欲走不得行。",
      "主人爱琴仍爱客，层轩白月秋夜清。",
      "请君为我尽意弹，我亦为君倾耳听。",
      "上弦洋洋和且平，下弦琅然如叩冰。",
      "回头始疑崩石裂，泛指忽作蜚鸿轻。",
      "铜盘乱泣珠琲落，铁挝碎击珊瑚鸣。",
      "江山清空草木动，律吕应会风云生。",
      "挥杯弄影喜欲舞，主客尔汝俱忘形。",
      "人生交契如此酒，子期知音复知声。"
    ]
  },
  {
    "id": "c16655df8b772b72b496fdad97e427ff",
    "title": "似胡伯可",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "人生百年如置棋，东西南北何多岐。白云自是山中物，风雨一出归无期。",
      "我居鸳湖上，子在龙江湄。能无咫尺书，慰此深相思。",
      "长干缘河小于带，积水满地天光垂。沧波老树沉欲没，荒郊冷落如秋时。",
      "小家流逃大屋走，五种不入民情悲。思君不见心欲折，背人白鹭双飞飞。"
    ]
  },
  {
    "id": "c16655df8b772b72d7984ff6801cd6f8",
    "title": "送任子昭北上",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "江南二月柳如缫，欲折未折风骚骚。",
      "天上神京春色好，兰台玉堂多俊髦。",
      "龙江公子少年日，乃翁携之与游遨。",
      "翰墨之馀及丹青，譬彼鲁削非凡刀。",
      "胡为历碌风尘下，与世俯仰犹桔槔。",
      "未必屠龙不及豨，要是钓鱼须钓鳌。",
      "亟亟上书自荐达，一刺民瘼针如毛。"
    ]
  },
  {
    "id": "c16655df8b772b72d1a852a54d71669f",
    "title": "同深甫万户前科赏樱桃",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "将军黄金作佩符，霹雳古篆雕天书。上有赤赤三明珠，卧护千里坚无虞。",
      "重为王孙开酒壶，溪鲫银丝鲙新鱼。莼龟青小滑可呼，樱桃结子红珊瑚。",
      "吴姬能歌花不如，坐拥翠袖飞琼觚，人生百岁多欢娱。"
    ]
  },
  {
    "id": "c16655df8b772b72b8af71b0337c5609",
    "title": "与张叔方",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "去年送君作巡官，双悬雕弧夹马鞍。今年巡官出迎客，吠犬不闻山月白。",
      "山人畏之若乳虎，妖狐髑髅不敢舞。㹠阱鸡埘一万家，谁子强梁能跋扈。",
      "君不见南台贵臣急如火，櫜鞬磬折趋道左。州司尽避供给难，君独从容无不可。",
      "名驹千里毛骨奇，雷霆破山亦霁威。人生才美有如此，岂可沉埋百寮底，明朝雕鹗西风起。"
    ]
  },
  {
    "id": "c16655df8b772b72755a66959f1ced4a",
    "title": "赠飞星学古仙",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "学古仙，双瞳如岩下电，矆睒龙光碧花眩。乱摘星辰掌上飞，惊动当时出奇变。",
      "扁舟适从何处来，湖上鸳鸯乍相见。袖间小轴锦作幖，欲钓珊瑚入诗卷。",
      "梅花一笑领略新，笔底春回冰雪面。脱尔身上六铢衣，试我囊中五色线。",
      "昔如羁鹤在樊笼，今似韝鹰解绦旋。刮目他年看阿蒙，收拾黄金如土贱。"
    ]
  },
  {
    "id": "c16655df8b772b7270bb27a59ccb8da4",
    "title": "去矣行",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "使我饮酒不如长鲸，使我食肉不如猛虎。昨夜雪深人未归，明日冰开客当去。",
      "念尔公家急急符，白水无边走何所。从闻海上有神仙，上界于今亦官府。",
      "君不见东墅老人粟万钟，金钥牙筹弃如土。只有凄凉鬼绿珠，怨魂相从泣寒雨。"
    ]
  },
  {
    "id": "c16655df8b772b72d8aca51bf544ad6f",
    "title": "赠永上人",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "大休和尚少年日，尽遗俗缘甘独孤。人间纷纷臭如帤，此身不可一日居。",
      "黄金袅蹄明月珠，美人如花绣裆襦。收拾众有归元无，不忍头颅生发须。",
      "即以宅舍为庵庐，袈裟折那衣五铢。麻鞋蒲龛坐结趺，口中波罗天竺书，高蹈万古隘九区。",
      "绕屋青青种春蔬，焉能食肉更食鱼。优昙花开满前除，空色两忘心澹如。"
    ]
  },
  {
    "id": "c16655df8b772b724382602b48183df1",
    "title": "江南稻至元六年四月上海姚胜一等作哄",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "江南稻，雪色白可喜。去年八月天雨多，戢戢禾头尽生耳。",
      "里正急公租，饥人若羸鬼。海獠大无知，毒螫肆蛇虺。",
      "军府上变羽檄飞，白日森然五兵起。鼓钲动地火赩天，性命鸿毛同一燬。",
      "古者反侧加天诛，歼厥渠魁固常理。卖剑可牛刀可犊，不忍农夫亦遭此。"
    ]
  },
  {
    "id": "c16655df8b772b72a3883624c8ad9cd1",
    "title": "泽农",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "泽农结屋如鸡栖，舍中筑塍为畛畦。春来无地生青草，况有菜茹供朝齑。",
      "劝农使者出行水，对此不忍加鞭棰。田中生鱼鱼尽肥，屋底瘦人扶不起。",
      "先生闭门听雨声，为尔惆怅伤余情。君不见纥干山头冻杀雀，何不飞去生处乐。"
    ]
  },
  {
    "id": "c16655df8b772b7270de9d648a73c0f7",
    "title": "庚辰四月廿日赴谢氏馆吴季良携酒为别",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "东里先生乌角巾，薄游吴中三十春。",
      "闻言不如祁孔宾，见道多惭程伯淳。",
      "强聒自谓愚而神，胶胶肫肫不可循。",
      "故交零落参与辰，独有一人长若新。",
      "鸒斯之党何频频，愿逢新人如故人。"
    ]
  },
  {
    "id": "c16655df8b772b72ff0d134318a1e47e",
    "title": "凤凰山",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "九山联延何郁苍，中有一山如凤凰。",
      "凤凰不来名独好，远势似欲高飞翔。",
      "梧桐有支竹有实，玉水侧出输天浆。",
      "饥食渴饮无不可，何独苦爱鸣朝阳。"
    ]
  },
  {
    "id": "c16655df8b772b726b1e00a4eb6a28ed",
    "title": "淀山寺",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "何年飞来湖上峰，中有石穴藏蛟龙。",
      "山僧留客共清夜，竹炉怒吼松涛风。",
      "忽疑坐我天竺下，眉间秀色浮葱茏。",
      "借尔摩尼如意珠，听师波罗谈苦空。",
      "与开心孔见真性，随方应现无不从。"
    ]
  },
  {
    "id": "c16655df8b772b721702086da797ba4e",
    "title": "夏日泛舟",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "江边青蘋风欲秋，江上白云如水流。",
      "人间炎热不可处，驾言出游写我忧。",
      "乌匼小巾一角垫，黄葛短袂凉飕飕。",
      "白鸥飞来复飞去，卧听横竹商声讴。"
    ]
  },
  {
    "id": "c16655df8b772b721867fe449721c370",
    "title": "范叔豹苕溪草堂歌",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "苕之水，向东流，君家草堂溪水头。一室小于溪上舟，清风满屋长如秋。",
      "甑中生尘鱼在釜，终日哦诗摇两股。君不见杜陵草堂花满川，将军立马驻江干。",
      "天吴紫凤补短褐，安用行庖洗玉盘。良无广厦千万间，乃欲天下寒士俱欢颜。"
    ]
  },
  {
    "id": "c16655df8b772b725758c4df6fc51bd0",
    "title": "赵仲穆山水图歌",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "山有麓兮水有麋，石礌礌兮彼渔之。矶水有麋兮山有麓，树翳翳兮彼樵之。",
      "谷波极目兮双帆暮飞，我怀伊人兮渺不知其所之。",
      "采采兰若兮充尔佩袆，弁之阳苕之浒兮来吾与归。"
    ]
  },
  {
    "id": "c16655df8b772b729a20dce3b5d3037c",
    "title": "期戴彦季不至",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "众星荧荧不如月，五金铮铮不如铁。",
      "剡溪公子来何迟，铁为灵金人不知。",
      "君看针头小于刺，摩挲生涩无光辉。",
      "大哉天地共消息，子北午南分坎离。"
    ]
  },
  {
    "id": "c16655df8b772b7255a725a16e649f58",
    "title": "双松图为程似道作",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "双松挺然，徂徕之巅。历冰霜而不凋，泽雨露而不妍。",
      "尔植尔茂，惟贞惟坚。用以为君子寿，如其年如其年。"
    ]
  },
  {
    "id": "c16655df8b772b72660c3b0268254811",
    "title": "黄南窗小像",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "著乌匼之短帽，曳碧绡之轻裾。若丹丘之孤鹤，骨既清而亦癯。",
      "嗟尔童子，抱琴焉如。日月不可与留，归来兮乐吾初。"
    ]
  },
  {
    "id": "c16655df8b772b72b9a2c1696cf6b4c8",
    "title": "吴莹之小像",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "骨虽清而不枯，貌虽丰而不腴。有田与庐，诵诗读书，恂恂乎美且都。"
    ]
  },
  {
    "id": "c16655df8b772b72dfb9f617f06b6a7c",
    "title": "吴仲圭画松",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "以尔为楹，其直不可以中绳。以尔为梠，其曲不可以中矩。",
      "一丘一壑，多历年所。白摧朽骨，太阴雷雨。"
    ]
  },
  {
    "id": "c16655df8b772b72c64f5d868167d1a5",
    "title": "寄吴季良",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "兰有馥兮，芷有芳。我怀伊人兮，惟吴之良。文武之道兮，一弛一张。",
      "力有所俟兮，用有所藏。机不可以豫谋兮，变不可以豫量。",
      "庶君子之明亮兮，感余心兮伥伥。"
    ]
  },
  {
    "id": "c16655df8b772b72be80e677006dacc5",
    "title": "故建昌州判岳德敏哀辞",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "眷碧山之幽栖兮，驾吾舟以遄迈。升其堂不见其人兮，抚遗孤以增慨。",
      "览芳岁其犹未艾兮，何佳木之先瘁。嗟浮生之翕忽兮，若奔马之历块。",
      "舍昭晰之茂旦兮，即永夕之昧昧。三星奄其西没兮，孤参横其谁待。",
      "怀馆谷于畴曩兮，辰历兹其三亥。感余情之不能忘兮，悼良会之莫再。",
      "吊明月于中扃兮，沥觞酒以再拜。杂椒兰以为粻兮，又荐之以芳茝。",
      "招游魂于鄂之渚兮，莫蛟龙之为害。狐首丘其亦已兮，羌虽死而弗悔。"
    ]
  },
  {
    "id": "c16655df8b772b720baf24929ad0eb69",
    "title": "别夹谷知事可与",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "我爱杨子江心百鍊镜，明于月，冷于水，揭之可以照天地。",
      "我爱丰城土中三尺剑，气如云，质如银，佩之可以服鬼神。",
      "尚不如兰陵故人夹谷氏，大雅愔愔古君子。韬光自晦常有馀，藏锋不试终为美。",
      "眉间有色清而温，玉佩琼琚照秋水。我有朱弦白雪知者希。",
      "一曲遂为相识始。"
    ]
  },
  {
    "id": "c16655df8b772b7289d0aeaf707bef66",
    "title": "堂堂歌",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "君不见车如流水马如龙，大道长驱耳生风。床头黄金借颜色，快意正在一日中。",
      "又不见车如鸡栖马如狗，侧足旁趋面生垢。投人不遇刺欲漫，失意宁论百年后。",
      "凫胫自短鹤自长，颠倒万事未可量。西来江水东流去，白日竟是为谁忙。",
      "且当开尊酌美酒，起舞顿足歌堂堂。"
    ]
  },
  {
    "id": "c16655df8b772b72ca613198feed7609",
    "title": "与陈众仲提举",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "吾闻泉南山水远更奇，三苏不得专蛾眉。天海云风发胸臆，波涛万丈倾雄辞。",
      "越从江汉下南纪，却入箕尾乘东维。十年依光日月角，一官遂作文章师。",
      "平生学问龟五总，小叩大撞无不知。东海书生双井客，思见君子瞻光仪。",
      "君不闻龙泉干将自神物，铁花生涩埋尘黳。宁无华山赤土为我发光彩，一使变化凌空飞。"
    ]
  },
  {
    "id": "c16655df8b772b72c2002fad9c8d096b",
    "title": "送张叔方湘潭州税务大使",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "使君足下远游履，茇涉湘潭数千里。",
      "江南柳色共依依，亲老家贫须禄仕。",
      "昔年裤褶作巡官，矢箙弓櫜悬豹尾。",
      "于今九九学算术，却执牙筹筦州市。",
      "炎洲蜑人卉为服，西域贾胡珠作珥。",
      "巴賨奇货积如山，贱者翠毛兼象齿。",
      "千万人中生俊杰，识时所务非俗士。",
      "与民尽用一分宽，粗给官常斯可矣。",
      "君家五世皆达官，节概两朝无比儗。",
      "况尔诸孙有祖风，为国理财聊小试。",
      "扬子江头春雨深，杯行未尽离歌起。",
      "安得相从到楚乡，澧有兰兮沅有芷。"
    ]
  },
  {
    "id": "c16655df8b772b7260be40d9f4f0b2cd",
    "title": "竹鸡语",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "泥滑滑，江头路。雨萧萧，君莫去。不辞路滑马行迟，恐君衣裳污泥土。"
    ]
  },
  {
    "id": "c16655df8b772b7256682ee347ec747b",
    "title": "赠相士王云𡶌",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "君不见秦时照胆镜，光辉团团似明月。明月自缺还自圆，此镜一失三千年。",
      "我疑神物犹在此，飞入云𡶌眉睫里。镜不解语君能言，天机到处妙不传。",
      "富贵功名顾盻间，可使见者挥金泉。"
    ]
  },
  {
    "id": "c16655df8b772b72535017037930e4bc",
    "title": "壶中一字至十字",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "翁。壶中。无不容。天地鸿蒙。其乐也融融。一室烧丹灶红。",
      "见松下青衣羽童。是何年竹枝化为龙。碧桃花下无日不春风。我欲访山阴旧隐与参同。"
    ]
  },
  {
    "id": "c16655df8b772b72bc1648737c6bed43",
    "title": "僧溥雨𡶌赞",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "充然其气之濡也，凝然其形之臞也。缤缤乎其雨华也，矻矻乎其𡶌居也。",
      "遍满六虚不离一区，非有而有非无而无。卓卓乎，西方圣人之徒欤。"
    ]
  },
  {
    "id": "c16655df8b772b7248111765793262bc",
    "title": "阿剌吉",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "阿剌吉，酒之英，清如井泉花，白于寒露浆。一酌咙胡生刺芒。",
      "再酌肝肾犹沃汤。三酌颠倒相扶将。身如瓠壶水中央。",
      "天地日月为奔忙。经宿不解大苍黄。阿剌吉，何可当。"
    ]
  },
  {
    "id": "c16655df8b772b7296b9f38e1d06c827",
    "title": "古尊彝歌为濮乐闲作",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "神物可使厌百祥，左尊右彝相颉颃。",
      "云雷古篆为文章，饕餮异兽头角张。",
      "丹砂空青金玉相，星彩错落半赤苍。",
      "摩挲犹作黄流香，稽首再拜登斯堂。",
      "手援北斗酌桂浆，愿君饮此寿而康。",
      "千古既往万古长，于胥乐兮乐无央。"
    ]
  },
  {
    "id": "c16655df8b772b72ae61a168e4f7fe90",
    "title": "悲歌行",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "七月龙火正西流，卧看玉宇悬清秋。三辰旋转不得息，万事反覆良悠悠。",
      "川原尽为虎豹穴，风雨常隔凤麟洲。君不见愚夫凭河去不返，寡妻遗妾怨箜篌。"
    ]
  },
  {
    "id": "c16655df8b772b720eb50ce761018742",
    "title": "海水竭",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "海水竭，海人熬波泪成血。卤花凝白雪不如，高廪露积万有馀。",
      "征商不行榷法坏，使者分司来趣卖。农家食咸苦不多，盐乎盐乎奈尔何。"
    ]
  },
  {
    "id": "c16655df8b772b72158b4b3daa5266b6",
    "title": "观打春",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "土牛送寒赤于火，乌衣芒儿立牛左。",
      "大府尊官五色鞭，置酒高台打春破。",
      "女魃吾知旱有神，神或汝矜民尚可。",
      "里正夜走急如风，明日长官来劝农。"
    ]
  },
  {
    "id": "c16655df8b772b720635e258d37a29ae",
    "title": "参沙神歌",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "参沙之神铁作身，可以厌伏水怪降枫人。去年汉盐官，地坼灵海垠。",
      "龙鱼凭怒不可驯，潮汐奋决惊吾民。南垣秉钧吏，飞书报天子。",
      "有命恤民瘝，奇谋遂蜂起。君不见临皋间，剥山及骨赭以殷。",
      "山气靡靡去不还，山木惨惨愁无颜。吴船衔尾七百里，共输山石填海水。",
      "沙虚岸陨势莫支，虎落长筊非久计。愚公于今无子孙，操蛇之神聩不闻。",
      "徒知发鸠有鸟名精卫，衔冤蓄愤口欲弊。参沙神，嗟尔有力赑屃如庚辰，便当为我桎梏疏属安朱垠。",
      "海行故道从此始，民情快乐天心喜。大刻穹碑纪神美，亿万斯年永无圮。"
    ]
  },
  {
    "id": "c16655df8b772b729da6fd6160afddf7",
    "title": "题蘧庐小像",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "彼何人兮翩翩，衣白苎兮纯玄。曳扶留之枯枝，若将去而复旋。",
      "虎挟乙以谁威，龟藏六而自全。合归休乎吾土，寄蘧庐以天年。"
    ]
  },
  {
    "id": "c16655df8b772b72c4fb5e61fe1f4e3b",
    "title": "四时木犀歌",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "山有木兮木有犀，其花长秋何皑皑。灵芝三秀书上瑞，曾不及尔常芬菲。",
      "初疑师文叩弦发清商，无射应律变四时。又疑女夷司花窃天和，使尔枝格生妩媚。",
      "物生根拨真自异，天情岂得为尔私。蟾宫别种万万古，不与草木同凋萎。",
      "安得灵风锵然驾鸾翼，与尔上结青云知。"
    ]
  },
  {
    "id": "c16655df8b772b72e6b4e6ebf3ee77bb",
    "title": "升平曲濮乐闲赏灯席上作",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "歌升平，尔田多稼我庾盈。姑苏台边灯作市，拦街小儿拜参星。",
      "冰蚕作茧大如瓮，火鼠摛毫白成雪。鲛人试手织轻绡，结束琉璃万明月。",
      "月中五色花满围，交光相罗宝纹□。□奴然炬夜不瞑，吹霞弄日摇春晖。",
      "华屋煌煌耀深迥，龙脑浮香留藻井。云母屏开火树花，水精帘泛金波影。",
      "主人置酒清若渑，桃花扇底来娇应。朝廷有道与民乐，制此一曲歌升平。"
    ]
  },
  {
    "id": "c16655df8b772b729a3df8391706c551",
    "title": "种花吟",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "满园种花不种桑，野桑不入名花谱。五陵豪家纨裤儿，快乐岂知蚕绩苦。",
      "欢娱未足事已垂，富贵欺人年少去。却携锄钁向桑间，满眼看花花不语。",
      "君不见金谷荒凉梓泽空，春风锦障俱尘土。悔不当时学种桑，尽遣歌姬作蚕妇。"
    ]
  },
  {
    "id": "c16655df8b772b72bf06ea27891fd099",
    "title": "赠陆松隐",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "武陵刘郎花下歌，商雒黄公橘中乐。",
      "隐居岂必巢云松，要在披襟有丘壑。",
      "肘后长悬不老方，人间共爱长生药。",
      "白发万丈吾何忧，可待流肪成琥珀。"
    ]
  },
  {
    "id": "c16655df8b772b725550e506aa630035",
    "title": "感怀",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "百年如舜华，览之不盈把。",
      "胡为蜗角争，流血遍原野。",
      "不闻楚王孙，风雷生叱咤。",
      "哀哉帐中歌，美人双泣下。",
      "吟诗故不恶，饮酒亦大雅。",
      "得失可忘言，富贵天所假。"
    ]
  },
  {
    "id": "c16655df8b772b72c45ab4ee1d09b76d",
    "title": "程祥甫南山篇",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "南中有山何巑岏，崛起自是佳林峦。",
      "不同躁者与物竞，长得幽人推户看。",
      "乌皮旧几歙石砚，黄葛短衫湘竹冠。",
      "此地烟霞足真赏，他家图画空美观。",
      "尚怜䟤跋风尘下，俯首局促为盐官。",
      "平生胸次故悠然，取琴囊中时一弹。",
      "松头秀色近可挹，窗宇六月生苍寒。",
      "便应许我分半榻，永矢弗谖歌考槃。"
    ]
  },
  {
    "id": "c16655df8b772b7285d16522cb9de3fb",
    "title": "题吴景良荷锸图",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "倚冰为山，击石作火。",
      "人生百年，一何琐琐。",
      "有酒辄醉，不醉亦可。",
      "来汝僮奴，荷锸随我。"
    ]
  },
  {
    "id": "c16655df8b772b72e33848ff9d092c7f",
    "title": "狐虎图",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "狐假虎威，虎为狐使。",
      "人欲有言，恐伤虎意。",
      "虎实未知，狐何足忌。",
      "使虎知之，狐其逝矣。"
    ]
  },
  {
    "id": "c16655df8b772b7252627eea66df3c7c",
    "title": "樊中之鹤折其胫而死人莫之恤余独为辞瘗之",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "使尔为羊，人不汝忘。",
      "使尔为马，人不汝舍。",
      "孰使尔为鹤，其骨荦确。",
      "食人之食，不羊马是若。",
      "不安尔处，将飞而翀。",
      "忽焉跌伤，乃今畸穷。",
      "尔鸣孔哀，尔心孔棘。",
      "困于樊中，虽死谁惕。",
      "瘗鹤有冢，古人之为。",
      "神其上升，吾与尔铭之。"
    ]
  },
  {
    "id": "c16655df8b772b7206c622aa425dcf05",
    "title": "刘子舆清啸轩",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "大哉扶舆，动应有机，律吕风云。",
      "黄钟之宫，发乎自然，为声气君。",
      "其在我人，呵嘘吸呼，节族以分。",
      "啸乎啸乎，何浊何清，惟心所存。",
      "力出尔手，以挤则危，以掖则安。",
      "气出尔口，以吹则寒，以喣则温。",
      "民各有趋，狂者如籍，壮者如琨。",
      "嗟我怀人，愤懑既舒，亦已忘言。",
      "冥玄洞虚，不可以名，以名斯轩。"
    ]
  },
  {
    "id": "c16655df8b772b72d38cd11efb9cf918",
    "title": "一姓三氏诗",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "彼种树者，更枝易叶。",
      "以彼成此，实相应接。",
      "载息载滋，两殊一合。",
      "天时既从，物亦允协。",
      "本本支支，纷其丛沓。",
      "初气永存，至纯不杂。"
    ]
  },
  {
    "id": "c16655df8b772b72e4cc5eb57d09a32a",
    "title": "画鲤",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "以为鱼耶，鳞甲已具。",
      "以为龙耶，头角未露。",
      "时至则化，厥施斯溥。",
      "蜕骨天渊，苍生霖雨。"
    ]
  },
  {
    "id": "c16655df8b772b72278ffa2676630de5",
    "title": "吴景良农庆堂诗",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "维扬禹疆，厥壤维沃。",
      "尔服尔耕，贻我嘉榖。",
      "翼翼冷风，自南自东。",
      "侯顺侯𡆬，岁聿屡丰。",
      "有稻有稌，有𪍓有穱。",
      "我庾既崇，如山斯岳。",
      "先民是遗，匪予是能。",
      "擪籥吹诗，用荐厥声。",
      "厥声洋洋，式歌且咏。",
      "锡庆自农，畴敢弗敬。"
    ]
  },
  {
    "id": "c16655df8b772b72a7f7162277d18472",
    "title": "题钱思复小像",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "尔气之充，尔色之愉。",
      "博衿长裾，而拱而趋。",
      "雍雍于于，山泽之臞。",
      "是所谓温润，而栗者欤。"
    ]
  },
  {
    "id": "c16655df8b772b7225055608d8530978",
    "title": "春晚书怀四声体",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "春晚翠阁，朱户绣箔。",
      "风起昼寂，红雨乱落。",
      "歌枕梦熟，啼鸟唤客。",
      "流景电激，今岂复昨。",
      "尊酒对客，浮以大白。",
      "余有暇日，聊与共乐。"
    ]
  },
  {
    "id": "c16655df8b772b7294dbaa9f692695a9",
    "title": "将进酒",
    "authorName": "黄玠",
    "authorId": "c16655df8b772b72d1457b72d1457b72",
    "dynasty": "元",
    "content": [
      "君不见玉台明月镜，朝朝拂拭生光辉。上有双飞金鹊影，识我少年红泽时。",
      "山中小草无远志，流景歘忽如猋驰。向来鬒发似鸦羽，此日春蚕吐白丝。",
      "所以花前月下一壶酒，古人痛饮无复疑。"
    ]
  },
  {
    "id": "c16655df8b93e7db28f4a2d94840b873",
    "title": "凌虚阁避暑玩月四首",
    "authorName": "罗爱卿",
    "authorId": "c16655df8b93e7dbd1457b72d1457b72",
    "dynasty": "元",
    "content": [
      "画阁东头纳晚凉，红莲不似白莲香。",
      "一轮明月天如水，何处吹箫引凤凰。"
    ]
  },
  {
    "id": "c16655df8b93e7db28f4a2d98f2ed02b",
    "title": "凌虚阁避暑玩月四首",
    "authorName": "罗爱卿",
    "authorId": "c16655df8b93e7dbd1457b72d1457b72",
    "dynasty": "元",
    "content": [
      "月出天边水在湖，微澜倒浸玉浮图。",
      "搴帘欲共嫦娥语，却恨林间鸟乱呼。"
    ]
  },
  {
    "id": "c16655df8b93e7db28f4a2d9a8f5a1f7",
    "title": "凌虚阁避暑玩月四首",
    "authorName": "罗爱卿",
    "authorId": "c16655df8b93e7dbd1457b72d1457b72",
    "dynasty": "元",
    "content": [
      "手弄双头茉莉枝，曲终不觉鬓云欹。",
      "佩环响处飞仙过，愿借青鸾一只骑。"
    ]
  },
  {
    "id": "c16655df8b93e7db28f4a2d9a0dce534",
    "title": "凌虚阁避暑玩月四首",
    "authorName": "罗爱卿",
    "authorId": "c16655df8b93e7dbd1457b72d1457b72",
    "dynasty": "元",
    "content": [
      "曲曲栏干正正屏，六铢衣薄懒来凭。",
      "夜深风露凉如许，身在瑶台第一层。"
    ]
  },
  {
    "id": "c16655df8bd33990f00878de18dcd4ca",
    "title": "七星岩",
    "authorName": "王显德",
    "authorId": "c16655df8bd33990d1457b72d1457b72",
    "dynasty": "元",
    "content": [
      "七星峰顶耸苍穹，仙境尘寰迥不同。",
      "龙殿岩前珠滴沥，斗魁台上玉玲珑。",
      "长生石髓藏山罅，炼性丹砂闭井中。",
      "云路一朝还我识，铢衣作翼便乘风。"
    ]
  },
  {
    "id": "c16655df8bd6a5f122f9dc9e25e28576",
    "title": "十二月乐词",
    "authorName": "孟昉",
    "authorId": "c16655df8bd6a5f1d1457b72d1457b72",
    "dynasty": "元",
    "content": [
      "玉壶银箭难倾，缸花凝笑幽明。霜碎虚庭月冷，绣帏人静，夜长鸳梦难成。"
    ]
  },
  {
    "id": "c16655df8c4958e8d30c0f93c7448786",
    "title": "梅魂",
    "authorName": "应梦虎",
    "authorId": "c16655df8c4958e8d1457b72d1457b72",
    "dynasty": "元",
    "content": [
      "禹庙归来骨已灵，风林月落见仪形。",
      "玉龙一曲香随返，彩凤三招梦未醒。",
      "吊影西湖云树黑，敛妆东阁土花馨。",
      "莫夸赋客心如铁，楚些凄酸可忍听？"
    ]
  },
  {
    "id": "c16655df8c56a116ee23fbda6f7e029d",
    "title": "春寒",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "夜雨鸣高枕，春寒入敝袍。",
      "时光自花柳，吾意岂蓬蒿。",
      "失色黄金尽，知音白雪高。",
      "山林隐未得，空觉此生劳。"
    ]
  },
  {
    "id": "c16655df8c56a1164b53736ef088224c",
    "title": "早春",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "溪上春无赖，清晨坐水亭。",
      "草牙随意绿，柳眼向人青。",
      "初日收浓雾，微波乱小星。",
      "谁歌采蘋曲？",
      "愁绝不堪听。"
    ]
  },
  {
    "id": "c16655df8c56a11642f87b375df66a82",
    "title": "重游弁山",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "竹色迷行径，松声汹座隅。",
      "水清花自照，风暖鸟相呼。",
      "饮罢思棋局，歌长缺唾壶。",
      "重来潇洒地，聊足慰须臾。"
    ]
  },
  {
    "id": "c16655df8c56a1166c94aaaedb069ae4",
    "title": "雪后同子俊游何山次韵二首",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "兵革时犹动，山林日就荒。",
      "子真思隐遁，詹尹问行藏。",
      "有意随三饭，无人馈五浆。",
      "远山湖外白，立马见微茫。"
    ]
  },
  {
    "id": "c16655df8c56a1166c94aaae0719a960",
    "title": "雪后同子俊游何山次韵二首",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "湍驶波翻雪，风生地出雷。",
      "薄醪随意尽，寒气逼人来。",
      "更欲明朝去，何妨迫暮回。",
      "自怜非李广，醉尉莫相猜。"
    ]
  },
  {
    "id": "c16655df8c56a1163f965b4723a91459",
    "title": "鱼乐楼",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "楼下南来水，清泠百尺深。",
      "菰蒲终夜响，杨柳半溪阴。",
      "日月驱人世，江湖动客心。",
      "向来歌舞宴，达晓看横参。"
    ]
  },
  {
    "id": "c16655df8c56a116ea4c111377c7dc34",
    "title": "次韵陈无逸中秋月食风雨不见",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "溪月当圆夜，看云起莫愁。",
      "层阴连积水，伏雨暗清秋。",
      "白璧难容玷，明珠不可求。",
      "每因观节物，转觉此生浮。"
    ]
  },
  {
    "id": "c16655df8c56a11693e5aa05c65b4a34",
    "title": "次韵子山登楼有感二首",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "西北高楼好，登临望眼空。",
      "弁山横雨外，笠泽浸天东。",
      "计乏千金药，羞看百鍊铜。",
      "只应将顺事，都付酒杯中。"
    ]
  },
  {
    "id": "c16655df8c56a11693e5aa054beb64c3",
    "title": "次韵子山登楼有感二首",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "怀古情何极，登危气尚雄。",
      "江山一时胜，宇宙百年中。",
      "翠袖愁空谷，绨袍受朔风。",
      "超然高举意，决眦送孤鸿。"
    ]
  },
  {
    "id": "c16655df8c56a116d52a006d338ed1ae",
    "title": "和周景远见寄",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "四海多兄弟，交情子独亲。",
      "方将寻舴艋，何意画麒麟。",
      "簿领淹豪士，江湖著散人。",
      "相看俱老大，喜见二毛新。"
    ]
  },
  {
    "id": "c16655df8c56a1160fe08d75c508795b",
    "title": "次韵冯伯田秋兴二首",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "风紧草木变，露寒沙水清。",
      "萧兰嗟共悴，鶗鴂忍先鸣。",
      "黄阁非吾事，青山不世情。",
      "浩歌聊感激，裘马任肥轻。"
    ]
  },
  {
    "id": "c16655df8c56a1160fe08d7596c0a3ff",
    "title": "次韵冯伯田秋兴二首",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "兴逐秋风发，愁随秋夜长。",
      "系书阳鸟远，促织候虫忙。",
      "世已无刘表，家徒有孟光。",
      "故衣寒未补，发箧动幽香。"
    ]
  },
  {
    "id": "c16655df8c56a116b40a38cd96638fb8",
    "title": "大都遇平江龙兴寺僧闲上座话唐綦母潜宿龙兴寺诗因次其韵",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "闻说龙兴寺，多年未款扉。",
      "风林发松籁，雨砌长苔衣。",
      "殿古灯光定，房深磬韵微。",
      "秋风动归兴，一锡向空飞。"
    ]
  },
  {
    "id": "c16655df8c56a116204fdf8e6f085efe",
    "title": "奉和帅初兄将归见简二首",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "戴子文章伯，不为时所知。",
      "朱弦非众听，白璧易群疑。",
      "海树生秋早，江船度越迟。",
      "莫愁千里别，要作百年期。"
    ]
  },
  {
    "id": "c16655df8c56a116204fdf8e4230008b",
    "title": "奉和帅初兄将归见简二首",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "我坐幽忧疾，非君谁与娱。",
      "清谈忘日夜，高论到唐虞。",
      "天地无青眼，江湖有白须。",
      "客居宁郁郁，归兴托莼鲈。"
    ]
  },
  {
    "id": "c16655df8c56a11611035cbd94775baa",
    "title": "送翟伯玉云南省都事",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "万里云南路，青山落照边。",
      "省郎新紫绶，幕府旧红莲。",
      "见面嗟吾晚，观文觉子贤。",
      "只应清淑气，不受瘴溪烟。"
    ]
  },
  {
    "id": "c16655df8c56a116954337634346515a",
    "title": "雨",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "摵摵众叶响，滋滋生意新。",
      "知谁实挥洒，解使尽圆匀。",
      "蛛网悬珠络，荷盘泻汞银。",
      "喜凉生枕簟，愁润逼衣巾。"
    ]
  },
  {
    "id": "c16655df8c56a11633b0a54f8bec7304",
    "title": "次韵观复表兄见简",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "载酒无人到，山园昼掩门。",
      "泥深妨步屧，雨暗只空村。",
      "每忆文园渴，难忘北海尊。",
      "何当来就饮，听我抚桐孙。"
    ]
  },
  {
    "id": "c16655df8c56a116c4864c1973779297",
    "title": "次袁学士上都诗韵",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "晓日夹云树，春风吹雪山。",
      "飞鹰玄兔碛，饮马白狼湾。",
      "宝带吴钩迥，金矛汉节闲。",
      "将军万里外，不怕二毛斑。"
    ]
  },
  {
    "id": "c16655df8c56a116560c0613acb7cfbe",
    "title": "闻捣衣",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "露下碧梧秋满天，砧声不断思绵绵。",
      "北来风俗犹存古，南渡衣冠不及前。",
      "苜蓿总肥宛騕袅，琵琶曾泣汉婵娟。",
      "人间俯仰成今古，何待他年始惘然。"
    ]
  },
  {
    "id": "c16655df8c56a116274807a3931bbeb8",
    "title": "登飞英塔",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "梯飙直上几百尺，俯视层空鸟背过。",
      "千里湖山秋色净，万家烟火夕阳多。",
      "鱼龙衮衮危舟楫，鸿雁冥冥避网罗。",
      "谁种山中千树橘，侧身东望洞庭波。"
    ]
  },
  {
    "id": "c16655df8c56a1163e2be606e216cfc4",
    "title": "和姚子敬秋怀五首",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "铜爵春深汉苑空，邯郸月冷照秦宫。",
      "烟花楼阁西风里，锦绣湖山落照中。",
      "河水南来非禹迹，冀方北去有唐风。",
      "溪城秋色催迟暮，愁对黄云没断鸿。"
    ]
  },
  {
    "id": "c16655df8c56a1163e2be6067cc8bfa2",
    "title": "和姚子敬秋怀五首",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "落日孤城动鼓鼙，愁中画角不胜吹。",
      "山川萧瑟秋云净，草木雕伤暮雨悲。",
      "多病马卿聊假日，数奇李广不逢时。",
      "卷帘白水青山里，隐几无言有所思。"
    ]
  },
  {
    "id": "c16655df8c56a1163e2be606e8b6820c",
    "title": "和姚子敬秋怀五首",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "搔首风尘双短鬓，侧身天地一儒冠。",
      "中原人物思王猛，江左功名愧谢安。",
      "苜蓿秋高戎马健，江湖日短白鸥寒。",
      "金尊绿酒无钱共，安得愁中却暂欢。"
    ]
  },
  {
    "id": "c16655df8c56a1163e2be606972c3d88",
    "title": "和姚子敬秋怀五首",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "吴宫烟冷水空流，惨澹风云暗九秋。",
      "禾黍故基曾驻辇，芙蓉高阁迥添愁。",
      "绣楹锦柱蛟龙泣，金沓瑶阶鹿豕游。",
      "宋玉平生最萧索，欲将《九辩》赋离忧。"
    ]
  },
  {
    "id": "c16655df8c56a1163e2be6062e4c8a7a",
    "title": "和姚子敬秋怀五首",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "野旷天高木叶疏，水清沙白鸟相呼。",
      "胡笳处处军麾满，鬼哭村村汉月孤。",
      "新亭举目山河异，故国伤神梦寐俱。",
      "黄菊欲开人卧病，可怜三径已荒芜。"
    ]
  },
  {
    "id": "c16655df8c56a116fa8b687a62b89fbc",
    "title": "岳鄂王墓",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "鄂王坟上草离离，秋日荒凉石兽危。",
      "南渡君臣轻社稷，中原父老望旌旗。",
      "英雄已死嗟何及，天下中分遂不支。",
      "莫向西湖歌此曲，水光山色不胜悲。"
    ],
    "intro": "首二句「鄂王坟上草离离，秋日荒凉石兽危」写诗人来到西子湖畔岳武穆墓前凭吊时，衹见岳坟上长满荒草，墓前石马石狮在萧瑟秋风中依然高踞屹立。一种肃穆、凄凉、冷峻的气氛，令他感到很不好受。「南渡君臣轻社稷，中原父老望旌旗。」历史的教训实在令人痛心，一方面，「南渡君臣」苟安享乐，荒淫嬉戏，不以国事为重：一方面爱国将领高举战旗，坚持抗金。绍兴十年，岳武穆进兵河南，一直打到开封西南的朱仙镇，河南河北人民纷纷响应，也都打起了「岳」字旗。这是多好的军事形势，如果再接再厉，继续打下去，收复雲燕，直捣黄龙，并非遥远之事。可是，值此关键时刻，宋髙宗、秦桧以「莫须有」罪名将岳武穆杀害，造成了千古奇冤。从此，收复中原无望，偏安局面形成，国势日衰一日，苟延残喘而已。待到比金更强悍的蒙古政权崛起，南宋小朝廷的灭亡已经注定了。往事不堪回首，诗人不由发出一声深沉的叹息：「英雄已死嗟何及，天下中分遂不支。」一腔幽怨，大有百世难解之恨！吞噎着历史苦果的诗人，满怀愁苦无人诉说，而且也不便诉说。于是，诗人最后写道：「莫向西湖歌此曲，水光山色不胜悲。」如今衹能将无限哀愁埋进心底，别向西湖唱这支曲子吧，看那湖光山色也够叫人无限悲伤的。似乎西湖的山山水水也充满了感情，抚今伤昔，流露出不尽的泪光愁色呢。 "
  },
  {
    "id": "c16655df8c56a1161777585b13e9f70a",
    "title": "溪上",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "溪上东风吹柳花，溪头春水净无沙。",
      "白鸥自信无机事，玄鸟犹知有岁华。",
      "锦缆牙樯非昨梦，凤笙龙管是谁家？",
      "令人苦忆东陵子，拟问田园学种瓜。"
    ]
  },
  {
    "id": "c16655df8c56a1168286f3b98667fedc",
    "title": "次韵端父和鲜于伯几所寄诗",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "画舸西湖到处游，别来飞梦到杭州。",
      "百年底用忧千岁，一日相思似几秋？",
      "苦忆东南多胜事，空吟西北有高楼。",
      "只今赖有刘公干，时写新诗解客愁。"
    ]
  },
  {
    "id": "c16655df8c56a11623fe7c4bbb085fab",
    "title": "至元庚辰繇集贤出知济南暂还吴兴赋诗书怀二首",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "五年京国误蒙恩，乍到江南似梦魂。",
      "云影时移半山黑，水痕新涨一溪浑。",
      "宦途久有曼容志，婚娶终寻尚子言。",
      "政为疏慵无补报，非干高尚慕丘园。"
    ]
  },
  {
    "id": "c16655df8c56a11623fe7c4b35f158c2",
    "title": "至元庚辰繇集贤出知济南暂还吴兴赋诗书怀二首",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "多病相如已倦游，思归张翰况逢秋。",
      "鲈鱼莼菜俱无恙，鸿雁稻粱非所求。",
      "空有丹心依魏阙，又携十口过齐州。",
      "闲身却羡沙头鹭，飞去飞来百自由。"
    ]
  },
  {
    "id": "c16655df8c56a116c4cd3fd769b067a8",
    "title": "趵突泉",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "泺水发源天下无，平地涌出白玉壶。",
      "谷虚久恐元气泄，岁旱不愁东海枯。",
      "云雾润蒸华不注，波涛声震大明湖。",
      "时来泉上濯尘土，冰雪满怀清兴孤。"
    ]
  },
  {
    "id": "c16655df8c56a116eae92bf3b57eacc2",
    "title": "继郑鹏南书怀",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "岂不怀归苦未闲，宦情羁思不成欢。",
      "可能治郡如龚遂，只合临流似幼安。",
      "棋局懒从先处著，医方留取用时看。",
      "夜来梦到苕溪上，一枕清风五月寒。"
    ]
  },
  {
    "id": "c16655df8c56a1162befc3525e2ec253",
    "title": "德清闲居",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "已无新梦到清都，空有高情学隐居。",
      "贫尚典衣贪购画，病思弃研厌求书。",
      "圉人焚积夜防虎，溪女叩扉朝卖鱼。",
      "困即枕书饥即饭，谋生自笑一何疏。"
    ]
  },
  {
    "id": "c16655df8c56a116ff50091699f4ac64",
    "title": "题山堂",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "手种青松一万栽，山堂留得翠屏隈。",
      "推窗绿树排檐入，临水红桃对镜开。",
      "山雉雊迎朝日去，野禽啼傍夕阳来。",
      "老妻亦有幽栖意，数日迟留不肯回。"
    ]
  },
  {
    "id": "c16655df8c56a11660200f07b9180374",
    "title": "海子上即事与李子构同赋",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "小姬劝客倒金壶，家近荷花似镜湖。",
      "游骑等闲来洗马，舞靴轻妙迅飞凫。",
      "油云判污缠头锦，粉污生怜络臂珠。",
      "只有道人尘境静，一襟凉思咏风雩。"
    ]
  },
  {
    "id": "c16655df8c56a1166a58b22b6355f8a6",
    "title": "重用韵",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "更从何处访蓬壶，花满平堤水满湖。",
      "韩嫣金丸落飞鸟，王乔仙履下双凫。",
      "姬姜自爱千金貌，游侠轻量一斛珠。",
      "我老不知年少事，水边行散似春雩。"
    ]
  },
  {
    "id": "c16655df8c56a116d9228cb66f9ede04",
    "title": "送杜伯玉四川行省都事",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "浣花溪上草堂存，今见能诗几代孙。",
      "橘刺藤梢隐丛竹，椒浆桂酒荐芳荪。",
      "日长画省文书静，春近岷江雪浪奔。",
      "我向东吴君向蜀，别离从古解销魂。"
    ]
  },
  {
    "id": "c16655df8c56a116a75061cbe67c18a2",
    "title": "次韵李秀才见赠",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "曾是先皇侍从班，龙髯飞去竟难攀。",
      "重来赤日黄尘里，梦到清泉白石间。",
      "岂有文章供世用，久判渔钓与云闲。",
      "何当便理南归棹，呼酒登楼看弁山。"
    ]
  },
  {
    "id": "c16655df8c56a1160627cff2892d239b",
    "title": "人日立春",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "今年人日与春并，人得春来喜气迎。",
      "宫柳风微金缕重，御沟冰泮玉鳞生。",
      "阴消已觉馀寒散，阳长争看晓日明。",
      "霜鬓彩幡浑不称，强题新句慰羁情。"
    ]
  },
  {
    "id": "c16655df8c56a116085b4b5cffc74fcc",
    "title": "送岳德敬提举甘肃儒学",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "苦欲留君君不留，奋髯跨马走甘州。",
      "功名到手不可避，富贵逼人那得休。",
      "春酒蒲萄歌窈窕，秋沙苜蓿饱骅骝。",
      "儒冠也有封侯相，万里归来尚黑头。"
    ]
  },
  {
    "id": "c16655df8c56a116339cc48bf10bfafc",
    "title": "赠放烟火者",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "人间巧艺夺天工，鍊药燃灯清昼同。",
      "柳絮飞残铺地白，桃花落尽满阶红。",
      "纷纷灿烂如星陨，㸌㸌喧豗似火攻。",
      "后夜再翻花上锦，不愁零乱向东风。"
    ]
  },
  {
    "id": "c16655df8c56a1165d8433d086019745",
    "title": "题温雪峰诗迹",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "出拥旌麾一俊臣，归寻松竹作闲人。",
      "龙蛇留遗人间世，泉石逍遥物外身。",
      "自古神仙皆旷达，由来豪杰岂埃尘。",
      "山川良是诸孙老，华表归来又几春。"
    ]
  },
  {
    "id": "c16655df8c56a116319752fe6b77c7ed",
    "title": "胜概楼",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "楼下寒泉雪浪惊，楼前山色翠屏横。",
      "登临何必须吾土，啸傲聊因得此生。",
      "檐外白云来托宿，梁间紫燕语关情。",
      "济南胜概天下少，试倚阑干眼自明。"
    ]
  },
  {
    "id": "c16655df8c56a116b0da9102e0926367",
    "title": "老态",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "老态年来日日添，黑花飞眼雪生髯。",
      "扶衰每藉齐眉杖，食肉先寻剔齿櫼。",
      "右臂拘挛巾不裹，中肠惨戚泪常淹。",
      "移床独就南荣坐，畏冷思亲爱日檐。"
    ]
  },
  {
    "id": "c16655df8c56a116868c3030a70e7e20",
    "title": "弁山佑圣宫次孟君复韵",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "意行骑马到林间，晴雾都沈远近山。",
      "琼树着花春自早，翠禽双语意相关。",
      "一杯到手先成醉，万事无心触处闲。",
      "犹欠抱琴来托宿，静中规写水潺潺。"
    ]
  },
  {
    "id": "c16655df8c56a11654e475dc2b3d9ab4",
    "title": "醉后同张刚父清风楼联句",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "碧树未黄风露秋，晚云萧瑟乱山愁。",
      "千家疏雨催砧杵，两岸残阳入钓舟。",
      "画角吹残人罢市，清尊饮散客登楼。",
      "古今回首俱陈迹，唯有溪声日夜流。"
    ]
  },
  {
    "id": "c16655df8c56a116db36ecb36f3a11ee",
    "title": "送陈都事云南铨选兼简李廉访",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "送君铨选使滇池，部落诸夷自品题。",
      "明月梦回夔子北，长风吹度夜郎西。",
      "山连塞雨骅骝滑，花落蛮云杜宇啼。",
      "为问霜台李学士，白头官满尚羁栖。"
    ]
  },
  {
    "id": "c16655df8c56a116f6d8ea45099f7972",
    "title": "杭州拱北楼",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "城上高楼接太霞，令严钟鼓静无哗。",
      "提封内向三千里，比屋同封百万家。",
      "心在江湖存魏阙，身随牛斗泛仙槎。",
      "举头便觉长安近，时倚阑干望日华。"
    ]
  },
  {
    "id": "c16655df8c56a116fdd45339c2c64228",
    "title": "赠脱帖木儿总管",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "将军铁马拥雕弓，壮岁分符镇越中。",
      "山水多情留贺监，儿童拍手爱山公。",
      "紫髯似戟君犹壮，白发如丝我已翁。",
      "悦礼敦诗殊不忝，看君真有古人风。"
    ]
  },
  {
    "id": "c16655df8c56a11663a9bc79b0bd4e49",
    "title": "和姚子敬韵",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "同学故人今已稀，重嗟出处寸心违。",
      "自知世事都无补，其奈君恩未许归。",
      "沧洲白鸟时时梦，玉带金鱼念念非。",
      "准拟明年乞身去，一竿同理旧苔矶。"
    ]
  },
  {
    "id": "c16655df8c56a116fea198370d01448a",
    "title": "万柳堂即席",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "万柳堂前数亩池，平铺云锦盖涟漪。",
      "主人自有沧洲趣，游女仍歌白雪词。",
      "手把荷花来劝酒，步随芳草去寻诗。",
      "谁知咫尺京城外，便有无穷万里思。"
    ]
  },
  {
    "id": "c16655df8c56a11604790097a1ef1c24",
    "title": "题秋山行旅图",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "老树叶似雨，浮岚翠欲流。",
      "西风驴背客，吟断野桥秋。"
    ]
  },
  {
    "id": "c16655df8c56a1165eff5ee31c5cb6ad",
    "title": "题萱草蛱蝶图",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "丛竹无端绿，幽花特地妍。",
      "飞来双蛱蝶，相对意悠然。"
    ]
  },
  {
    "id": "c16655df8c56a116c832ab7415032400",
    "title": "黄葵词",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "仙掌郁金衣，朝阳风露晞。",
      "可怜蜂与蝶，祇解弄春晖。"
    ]
  },
  {
    "id": "c16655df8c56a116397247f9fdcdf512",
    "title": "题太白酒船图",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "萧洒稽山道，风流贺季真。",
      "相思不相见，愁杀谪仙人。"
    ]
  },
  {
    "id": "c16655df8c56a116fb2b22af1ffc54ab",
    "title": "寄题真定明远亭",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "未到新亭上，先题明远诗。",
      "云间归雁小，山外夕阳迟。"
    ]
  },
  {
    "id": "c16655df8c56a116f0e5c93d0c9d466e",
    "title": "独夜",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "秋风动林叶，夜雨滴池荷。",
      "孤客睡不著，乱蛩鸣更多。"
    ]
  },
  {
    "id": "c16655df8c56a1161c9a2b8e5b439034",
    "title": "题李仲宾野竹图",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "偃蹇高人意，萧疏旷士风。",
      "无心上霄汉，混迹向蒿蓬。"
    ]
  },
  {
    "id": "c16655df8c56a11646b44a952f998664",
    "title": "题周秀才此山堂",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "青青云外山，炯炯松下石。",
      "顾此山中人，风神照松色。"
    ]
  },
  {
    "id": "c16655df8c56a11642fd79b55b8cff63",
    "title": "晓起闻莺",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "暑气晓来清，时时闻远莺。",
      "还思故园路，松下绿苔生。"
    ]
  },
  {
    "id": "c16655df8c56a11665ab60704648f7e9",
    "title": "天冠山题咏",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "峭石立四壁，寒泉飞两龙。",
      "人间苦炎热，仙境已秋风。"
    ]
  },
  {
    "id": "c16655df8c56a11665ab60701e34591c",
    "title": "天冠山题咏",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "修岩如长廊，下有流泉注。",
      "山中古仙人，步月自来去。"
    ]
  },
  {
    "id": "c16655df8c56a11665ab6070301a87dd",
    "title": "天冠山题咏",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "攀萝缘石磴，步上金沙岭。",
      "露下色荧荧，月生光炯炯。"
    ]
  },
  {
    "id": "c16655df8c56a11665ab6070923da5c3",
    "title": "天冠山题咏",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "我尝游惠山，泉味胜牛乳。",
      "梦想寒月泉，携茶就泉煮。"
    ]
  },
  {
    "id": "c16655df8c56a11665ab6070f918652a",
    "title": "天冠山题咏",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "飞泉如玉帘，直下数千尺。",
      "新月横帘钩，遥遥挂空碧。"
    ]
  },
  {
    "id": "c16655df8c56a11665ab6070ed0a5841",
    "title": "天冠山题咏",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "醯鸡舞瓮中，井蛙居坎底。",
      "莫作一线看，开眼九万里。"
    ]
  },
  {
    "id": "c16655df8c56a1169d9949ae26c85076",
    "title": "牧废苑",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "一片中原地，纷纷几战争。",
      "至今将不去，留与后人耕。"
    ]
  },
  {
    "id": "c16655df8c56a116172e102d91d2f2ef",
    "title": "赠子敬",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "吾爱子姚子，风流如晋人。",
      "白眼视四海，清谈无一尘。"
    ]
  },
  {
    "id": "c16655df8c56a1163b7662af2692f269",
    "title": "初至都下即事",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "尽日车尘马足间，偶来临水照愁颜。",
      "故乡兄弟应相忆，同看溪南柳外山。"
    ]
  },
  {
    "id": "c16655df8c56a1166aadf002386a46fd",
    "title": "送王月友归杭州",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "云本无心漫出山，兴来依旧与云闲。",
      "何当从子东南去，扫地焚香昼掩关。"
    ]
  },
  {
    "id": "c16655df8c56a116f4fd73c2de14b2f8",
    "title": "清胜轩绝句",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "小草幽香动碧池，暖风晴日长新荑。",
      "南窗昼倚绿阴静，听尽行人过马蹄。"
    ]
  },
  {
    "id": "c16655df8c56a116e28b6fd4d53d45ec",
    "title": "题东野平陵图",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "骑驴渺渺入荒城，积水空林坐自清。",
      "政使不容投劾去，也胜尘土负平生。"
    ]
  },
  {
    "id": "c16655df8c56a116b599bd678010d5c7",
    "title": "戏题僧惟尧墨梅",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "萧洒孤山半树春，素衣谁遣化缁尘。",
      "何如澹月微云夜，照影西湖自写真。"
    ]
  },
  {
    "id": "c16655df8c56a1164c4fb32ee3973ef8",
    "title": "梅花",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "萧洒江梅似玉人，倚风无语澹生春。",
      "曲中桃叶元非侣，梦里梨花恐未真。"
    ]
  },
  {
    "id": "c16655df8c56a116b24685cdf4818e34",
    "title": "次韵刚父即事绝句四首",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "玉树雕伤众草黄，夜虫时语怨流光。",
      "美人望望隔秋水，不寄相思书一行。"
    ]
  },
  {
    "id": "c16655df8c56a116b24685cdc73df49a",
    "title": "次韵刚父即事绝句四首",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "凄凉鼓角北风传，嘈杂琵琶思远天。",
      "白雪有谁知幼眇，翠蛾空自惜联娟。"
    ]
  },
  {
    "id": "c16655df8c56a116b24685cdaacfb510",
    "title": "次韵刚父即事绝句四首",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "摇落山川树影稀，陇云时逐雁南飞。",
      "苦无绿酒酬佳节，犹有黄花媚夕晖。"
    ]
  },
  {
    "id": "c16655df8c56a116b24685cd2bc753e8",
    "title": "次韵刚父即事绝句四首",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "溪头月色白如沙，近水楼台一万家。",
      "谁向夜深吹玉笛，伤心莫听《后庭花》。"
    ]
  },
  {
    "id": "c16655df8c56a116c603515e9f5f016a",
    "title": "送王子庆诏檄浙东收郡县图籍",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "木落江南天地秋，西风吹子过东州。",
      "试开图籍寻佳处，便命舟车作胜游。"
    ]
  },
  {
    "id": "c16655df8c56a1167f2714e94d13bc1f",
    "title": "题圆泽三生公案",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "川上清风非有著，松间明月本无尘。",
      "不知二子缘何事，苦恋前身与后身？"
    ]
  },
  {
    "id": "c16655df8c56a1161376e586a2c3b434",
    "title": "绝句",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "轻轻踏破白云堆，半为寻僧半探梅。",
      "僧不逢兮梅未放，野猿笑我却空回。"
    ]
  },
  {
    "id": "c16655df8c56a1169aa9c12fad2a8841",
    "title": "题息斋竹",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "李侯写竹有清气，满纸墨光浮翠筠。",
      "萧郎已远丹渊死，欲写此君惟此人。"
    ]
  },
  {
    "id": "c16655df8c56a1164e067d8eda2aff4d",
    "title": "送董参政赴召",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "丹极飞明诏，锋车召老臣。",
      "仲舒经术邃，贾谊谠言陈。",
      "偃草怀殊俗，安田慰远人。",
      "公心如皦日，江国自熙春。",
      "散乱堆床帙，萧飕满案尘。",
      "诡随吾不忍，高卧理还伸。",
      "入奏能回主，当言莫爱身。",
      "衮衣瞻望重，丈席侍趋频。",
      "铅椠工无益，樵渔意已亲。",
      "白鸥波万里，浩荡未能驯。"
    ]
  },
  {
    "id": "c16655df8c56a116d487c08142eb388e",
    "title": "投赠刑部尚书不忽木公",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "冑子何多士，明公特妙年。",
      "诗书师法在，簪绂相门传。",
      "曳履星辰上，分光日月边。",
      "帝心知俊彦，群望属英贤。",
      "大木明堂器，朱丝清庙弦。",
      "吉人词自寡，君子德为先。",
      "断狱阴功厚，优儒礼数偏。",
      "我非天下士，人谓地行仙。",
      "山好双游屐，溪清一钓船。",
      "赋诗时遣兴，好客恨无钱。",
      "政尔韦编绝，俄闻束帛戋。",
      "风尘驱驿骑，霜雪洒鞍鞯。",
      "别妇经春夏，离乡整四千。",
      "家书愁展读，旅食困忧煎。",
      "郎位蒙超擢，官曹幸接联。",
      "屡闻哦鄙句，信或有前缘。",
      "知己诚难遇，扪心益自怜。",
      "樊中淹泽雉，春晚怨啼鹃。",
      "骥病思丰草，鸿冥羡远天。",
      "仁言如借便，白首向林泉。"
    ]
  },
  {
    "id": "c16655df8c56a116959450d08cf138e7",
    "title": "送夹谷公分省陕西",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "忆从长杨猎，于时始识公。",
      "堂堂九尺干，落落万夫雄。",
      "补衮弥缝密，能书点画工。",
      "劳谦延士类，岂弟到儿童。",
      "黄阁归人望，青云有父风。",
      "驱驰常扈从，奏对每留中。",
      "暂辍尚书履，荣分陕右弓。",
      "秦山依昼锦，燕雪感秋蓬。",
      "粉署趋承旧，瀛洲忝窃同。",
      "因公动乡思，飞梦过江东。"
    ]
  },
  {
    "id": "c16655df8c56a116ceb78106cc86dbe2",
    "title": "题杨司农宅刘伯熙画山水图",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "移得山川胜，坐来烟雾空。",
      "窗中列远岫，堂上见青枫。",
      "岩树参差绿，林花掩冉红。",
      "鸟飞天路迥，人去野桥通。",
      "村晚留迟日，楼高纳快风。",
      "琴尊会仙侣，几杖从儿童。",
      "疑听孙登啸，将无顾恺同。",
      "微茫看不足，潇洒兴难穷。",
      "碧瓦开莲宇，丹楼耸竹宫。",
      "乱泉鸣石上，孤屿出江中。",
      "藉甚丹青誉，益知书画功。",
      "烦渠添钓艇，著我一渔翁。"
    ]
  },
  {
    "id": "c16655df8c56a11643fa97488612de6e",
    "title": "东郊",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "晨兴理孤榜，薄言东郊游。",
      "清风吹我衣，入袂寒飕飕。",
      "幽花媚时节，弱蒋依寒流。",
      "山开碧云敛，日出白烟收。",
      "旷望得所怀，欣然消我忧。",
      "中流望城郭，葱葱佳气稠。",
      "人生亦已繁，惠养要须周。",
      "约身不愿馀，尚恐乏所求。",
      "且当置勿念，乘化终归休。"
    ]
  },
  {
    "id": "c16655df8c56a1167695103b0f7903a3",
    "title": "和子俊感秋二首",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "明月照北林，翩翩栖鸟翻。",
      "虚室当静夜，幸绝人事喧。",
      "念子已独寐，无人相语言。",
      "吾生性坦率，与世无竞奔。",
      "空怀丘壑志，耿耿固常存。",
      "何由持此意，往与严郑论。"
    ]
  },
  {
    "id": "c16655df8c56a1167695103b3860ff46",
    "title": "和子俊感秋二首",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "白露泫然坠，草木日以雕。闲居无尘杂，日薄风翛翛。",
      "登高写我心，葵扇欲罢摇。感时俯逝水，回睇仰层霄。",
      "松乔在何许？高蹈不可招。愿言从之游，怀古一何遥。"
    ]
  },
  {
    "id": "c16655df8c56a116aa0460e3d024a562",
    "title": "寄题右之此静轩",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "卜居无喧寂，尚论心所宗。山林苟不静，亦与朝市同。",
      "闻君南窗下，寄傲乐无穷。曲肱有馀趣，战胜纷华中。",
      "好风从何来？吹子庭前松。清琴时一弹，浊酒尊不空。",
      "颇恨道里赊，不得往相从。人事矧好乖，我心何时降。"
    ]
  },
  {
    "id": "c16655df8c56a11632027d6893bfac91",
    "title": "岁暮和刚父杂诗二首",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "惊飙吹白日，流光忽蹉跎。",
      "登山采众芳，荆蓁一何多。",
      "迷途幸未远，回车且委蛇。",
      "黄鹄志四海，雀鴳将如何？"
    ]
  },
  {
    "id": "c16655df8c56a11632027d681b948e6b",
    "title": "岁暮和刚父杂诗二首",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "肥马黄金鞍，轻裘华且鲜。",
      "朅来从横驰，意气何翩翩。",
      "朝为人所慕，夕已为世怜。",
      "此道固应尔，祸福非虚言。",
      "生当称善人，死当谥为贤。",
      "勿羡夸毗子，狂驰终百年。"
    ]
  },
  {
    "id": "c16655df8c56a1169c28b8d6e4192b9c",
    "title": "赵村道中",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "朝出南郭门，遥指西山阴。",
      "马蹄与石斗，宛转愁我心。",
      "溪谷莽回互，寒风振穹林。",
      "黄叶洒我衣，岩泉走哀音。",
      "凄凄霜露降，穷思浩难任。",
      "人生亦何为，百年成古今。",
      "华堂昔燕处，零落归丘岑。",
      "况复不得保，悲来泪沾襟。"
    ]
  },
  {
    "id": "c16655df8c56a116442c567ccbec28b5",
    "title": "奉酬戴帅初架阁见赠",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "仙人海上来，遗我珊瑚钩。",
      "晶光夺凡目，奇采耀九州。",
      "自吾得此宝，昼玩夜不休。",
      "生世勿恨晚，及与斯人俦。",
      "惜哉无琼玖，可以结绸缪。",
      "世德日下衰，古风向谁求？",
      "蛾眉亦何有，空受众女仇。",
      "适俗固所愿，违己良足忧。",
      "感子赠言意，再拜涕泣流。",
      "安得骑麒麟，从子以远游。"
    ]
  },
  {
    "id": "c16655df8c56a116e8c39f0363934bd3",
    "title": "桐庐道中",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "历历山水郡，行行襟抱清。",
      "两崖束沧江，扁舟此宵征。",
      "卧闻滩声壮，起见渚烟横。",
      "西风林木净，落日沙水明。",
      "高旻众星出，东岭素月生。",
      "舟子棹歌发，含词感人情。",
      "人情苦不远，东山有遗声。",
      "岂不怀燕居，简书趣期程。",
      "优游恐不免，驱驰竟何成。",
      "我生悠悠者，何日遂归耕。"
    ]
  },
  {
    "id": "c16655df8c56a116084e36e3ad5efd08",
    "title": "张詹事遂初亭",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "青山缭神京，佳气溢芳甸。",
      "林亭去天咫，万状争自献。",
      "年多嘉木合，春晚馀花殿。",
      "雕阑留戏蝶，藻井语娇燕。",
      "退食鸣玉珂，友于此终宴。",
      "钟鼓乐清时，衣冠集群彦。",
      "朝市尘得侵，图书味芳远。",
      "纷华虽在眼，道胜安用战。",
      "初心良已遂，雅志由此见。",
      "何事江海人，山林未如愿。"
    ]
  },
  {
    "id": "c16655df8c56a116623a7c545e627266",
    "title": "罪出",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "在山为远志，出山为小草。",
      "古语已云然，见事苦不早。",
      "平生独往愿，丘壑寄怀抱。",
      "图书时自娱，野性期自保。",
      "谁令堕尘网，宛转受缠绕。",
      "昔为水上鸥，今如笼中鸟。",
      "哀鸣谁复顾，毛羽日摧槁。",
      "向非亲友赠，蔬食常不饱。",
      "病妻抱弱子，远去万里道。",
      "骨肉生别离，丘垄谁为扫。",
      "愁深无一语，目断南云杳。",
      "恸哭悲风来，如何诉穹昊。"
    ]
  },
  {
    "id": "c16655df8c56a116e0291652d1dcd54c",
    "title": "祷雨龙洞山",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "苍山如犬牙，细路入深谷。",
      "绝壁千馀仞，上有凌云木。",
      "阴崖不受日，洞穴自成屋。",
      "萧森人迹少，荟蔚兽攸伏。",
      "云林互隐映，涧道相回复。",
      "翔禽薄穹霄，鸣鸟响岩曲。",
      "临桥濯清飔，汲井漱寒玉。",
      "神物此渊潜，愆阳有祈祝。",
      "风漓惭善教，吏懦耻厚禄。",
      "暂怀尘外想，独往疑有梏。",
      "过幽难久居，济胜乏高躅。",
      "策马寻故蹊，归樵相追逐。"
    ]
  },
  {
    "id": "c16655df8c56a116e3d8136be07c305a",
    "title": "题归去来图",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "生世各有时，出处非偶然。",
      "渊明赋归来，佳处未易言。",
      "后人多慕之，效颦惑蚩妍。",
      "终然不能去，俯仰尘埃间。",
      "斯人真有道，名与日月悬。",
      "青松卓然操，黄华霜中鲜。",
      "弃官亦易耳，忍穷北窗眠。",
      "抚卷常三叹，世久无此贤。"
    ]
  },
  {
    "id": "c16655df8c56a116ffbfaf723c81659f",
    "title": "次韵周公谨见赠",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "池鱼思故渊，槛兽念旧薮。",
      "官曹困窘束，卯入常尽酉。",
      "简书督期会，何用传不朽。",
      "十年从世故，尘土满衣袖。",
      "归来忽相见，忘此离别久。",
      "缅想德翁隐，坐羡沮溺耦。",
      "新诗使我和，矉里忘己丑。",
      "平生知我者，颇亦似公否？",
      "山林期晚岁，鸡黍共尊酒。",
      "却笑桓公言，凄然汉南柳。"
    ]
  },
  {
    "id": "c16655df8c56a116dadf555121545da5",
    "title": "哀鲜于伯几",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "生别有再逢，死别终古隔。",
      "君死己五年，追痛犹一日。",
      "我生大江南，君长淮水北。",
      "忆昨闻令名，官舍始相识。",
      "我方二十馀，君发黑如漆。",
      "契合无间言，一见同宿昔。",
      "春游每拿舟，夜坐常促席。",
      "气豪声若钟，意愤髯屡戟。",
      "谈谐杂叫啸，议论造精覈。",
      "巍煌商鼎制，驵骏汉马式。",
      "奇文既同赏，疑义或共析。",
      "锦囊装玉轴，妙绝晋唐迹。",
      "粲然极炫曜，观者咸辟易。",
      "非君有精鉴，畴能萃奇物。",
      "最后得玉钩，雕琢螭盘屈。",
      "握手传玩馀，欢喜见颜色。",
      "刻意学古书，池水欲尽黑。",
      "书记往来间，彼此各有得。",
      "我时学钟法，写君先墓石。",
      "江南君所乐，地气苦下湿。",
      "安知从事衫，竟卒奉常职。",
      "至今屏障间，不忍睹遗墨。",
      "凄凉方井路，松竹荫真宅。",
      "乾坤清气少，人物世罕觌。",
      "绯袍俨画像，对之泪沾臆。",
      "宇宙一何悠，悲酸岂终极。"
    ]
  },
  {
    "id": "c16655df8c56a116cab2da91a9710545",
    "title": "题耕织图二十四首奉懿旨撰耕",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "田家重元日，置酒会邻里。",
      "小大易新衣，相戒未明起。",
      "老翁年已迈，含笑弄孙子。",
      "老妪惠且慈，白发被两耳。",
      "杯盘且罗列，饮食致甘旨。",
      "相呼团栾坐，聊慰衰暮齿。",
      "田硗藉人力，粪壤要锄理。",
      "新岁不敢闲，农事自兹始。"
    ]
  },
  {
    "id": "c16655df8c56a116cab2da91f69a1f7c",
    "title": "题耕织图二十四首奉懿旨撰耕",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "东风吹原野，地冻亦已消。",
      "早觉农事动，荷锄过相招。",
      "迟迟朝日上，炊烟出林梢。",
      "土膏脉既起，良耜利若刀。",
      "高低遍翻垦，宿草不待烧。",
      "幼妇颇能家，井臼常自操。",
      "散灰缘旧俗，门径环周遭。",
      "所冀岁有成，殷勤在今朝。"
    ]
  },
  {
    "id": "c16655df8c56a116cab2da91bcc032cb",
    "title": "题耕织图二十四首奉懿旨撰耕",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "良农知土性，肥瘠有不同。",
      "时至万物生，芽蘖由地中。",
      "秉耒向畎亩，忽遍西与东。",
      "举家往于田，劳瘁在尔农。",
      "春雨及时降，被野何蒙蒙。",
      "乘兹各布种，庶望西成功。",
      "培根利秋实，仰天望年丰。",
      "但使阴阳和，自然仓廪充。"
    ]
  },
  {
    "id": "c16655df8c56a116cab2da910e6c358c",
    "title": "题耕织图二十四首奉懿旨撰耕",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "孟夏土加润，苗生无近远。",
      "漫漫冒浅陂，芃芃被长阪。",
      "嘉谷虽已殖，恶草亦滋蔓。",
      "君子与小人，并处必为患。",
      "朝朝荷锄往，薅耨忘疲倦。",
      "旦随鸟雀起，归与牛羊晚。",
      "有妇念将饥，过午可无饭。",
      "一饱不易得，念此独长叹。"
    ]
  },
  {
    "id": "c16655df8c56a116cab2da910648b283",
    "title": "题耕织图二十四首奉懿旨撰耕",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "仲夏苦雨乾，二麦先后熟。",
      "南风吹陇亩，惠气散清淑。",
      "是为农夫庆，所望实其腹。",
      "酤酒醉比邻，语笑声满屋。",
      "纷然收穫罢，高廪起相属。",
      "有周成王业，后稷播百谷。",
      "皇天贻来牟，长世自兹卜。",
      "愿言仍岁稔，四海尽蒙福。"
    ]
  },
  {
    "id": "c16655df8c56a116cab2da91ff44504a",
    "title": "题耕织图二十四首奉懿旨撰耕",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "当昼耘水田，农夫亦良苦。赤日背欲裂，白汗洒如雨。",
      "匍匐行水中，泥淖及腰膂。新苗抽利剑，割肤何痛楚。",
      "夫耘妇当馌，奔走及亭午。无时暂休息，不得避炎暑。",
      "谁怜万民食，粒粒非易取。愿陈知稼穑，《无逸》传自古。"
    ]
  },
  {
    "id": "c16655df8c56a116cab2da91ee43aeb8",
    "title": "题耕织图二十四首奉懿旨撰耕",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "大火既西流，凉风日凄厉。",
      "古人重稼穑，力田在匪懈。",
      "郊行省农事，禾黍何旆旆。",
      "碾以他山石，玉粒使人爱。",
      "大祀须粢盛，一一稽古制。",
      "是为五谷长，异彼稊与稗。",
      "炊之香且美，可用享上帝。",
      "岂惟足食人，一饱有所待。"
    ]
  },
  {
    "id": "c16655df8c56a116cab2da9170e5559f",
    "title": "题耕织图二十四首奉懿旨撰耕",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "白露下百草，茎叶日纷委。",
      "是时禾黍登，充积遍都鄙。",
      "在郊既千庾，入邑复万轨。",
      "人言田家乐，此乐谁可比？",
      "租赋以输官，所馀足储峙。",
      "不然风雪至，冻馁及妻子。",
      "优游茅檐下，庶可以卒岁。",
      "太平元有象，治世乃如此。"
    ]
  },
  {
    "id": "c16655df8c56a116cab2da914c954a99",
    "title": "题耕织图二十四首奉懿旨撰耕",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "大家饶米面，何啻百室盈。",
      "纵复人力多，舂磨常不停。",
      "激水转大轮，硙碾亦易成。",
      "古人有机智，用之可厚生。",
      "朝出连百车，暮入还满庭。",
      "勾稽数多寡，必假布算精。",
      "小人好争利，昼夜心营营。",
      "君子贵知足，知足万虑轻。"
    ]
  },
  {
    "id": "c16655df8c56a116cab2da91629406e4",
    "title": "题耕织图二十四首奉懿旨撰耕",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "孟冬农事毕，谷粟既已藏。",
      "弥望四野空，稿秸亦在场。",
      "朝廷政方理，庶事和阴阳。",
      "所以频岁登，不忧旱与蝗。",
      "置酒燕乡里，尊老列上行。",
      "肴羞不厌多，炰羔复烹羊。",
      "纵饮穷日夕，为乐殊未央。",
      "祷天祝圣人，万年长寿昌。"
    ]
  },
  {
    "id": "c16655df8c56a116cab2da91bb517d9b",
    "title": "题耕织图二十四首奉懿旨撰耕",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "农家值丰年，乐事日熙熙。",
      "黑黍可酿酒，在牢羊豕肥。",
      "东邻有一女，西邻有一儿。",
      "儿年十五六，女大亦可笄。",
      "财礼不求备，多少取随宜。",
      "冬前与冬后，昏嫁利此时。",
      "但愿子孙多，门户可扶持。",
      "女当力蚕桑，男当力耘耔。"
    ]
  },
  {
    "id": "c16655df8c56a116cab2da915cf96e3f",
    "title": "题耕织图二十四首奉懿旨撰耕",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "一日不力作，一日食不足。",
      "惨淡岁云莫，风雪入破屋。",
      "老农气力衰，伛偻腰背曲。",
      "索绹民事急，昼夜互相续。",
      "饭牛欲牛肥，茭稿亦预蓄。",
      "蹇驴虽劣弱，挽车致百斛。",
      "农家极劳苦，岁岂恒稔熟。",
      "能知稼穑艰，天下自蒙福。"
    ]
  },
  {
    "id": "c16655df8c56a116cab2da9190ab8218",
    "title": "题耕织图二十四首奉懿旨撰耕",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "正月新献岁，最先理农器。",
      "女工并时兴，蚕室临期治。",
      "初阳力未胜，早春尚寒气。",
      "窗户当奥密，勿使风雨至。",
      "田畴耕耨动，敢不修耒耜。",
      "经冬牛力弱，相戒勤饭饲。",
      "万事非预备，仓卒恐不易。",
      "田家亦良苦，舍此复何计。"
    ]
  },
  {
    "id": "c16655df8c56a116cab2da914ce7841c",
    "title": "题耕织图二十四首奉懿旨撰耕",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "仲春冻初解，阳气方满盈。",
      "旭日照原野，万物皆欣荣。",
      "是时可种桑，插地易抽萌。",
      "列树遍阡陌，东西各纵横。",
      "岂惟篱落间，采叶惮远行。",
      "大哉皇元化，四海无交兵。",
      "种桑日已广，弥望绿云平。",
      "匪惟锦绮谋，祗以厚民生。"
    ]
  },
  {
    "id": "c16655df8c56a116cab2da91e51efe50",
    "title": "题耕织图二十四首奉懿旨撰耕",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "三月蚕始生，纤细如牛毛。",
      "婉娈闺中女，素手握金刀。",
      "切叶以饲之，拥纸散周遭。",
      "庭树鸣黄鸟，发声和且娇。",
      "蚕饥当采桑，何暇事游遨。",
      "田时人力少，丈夫方种苗。",
      "相将挽长条，盈筐不终朝。",
      "数口望无寒，敢辞终岁劳。"
    ]
  },
  {
    "id": "c16655df8c56a116cab2da91ed495f3a",
    "title": "题耕织图二十四首奉懿旨撰耕",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "四月夏气清，蚕大已属眠。",
      "高首何昂昂，蛾眉复娟娟。",
      "不忧桑叶少，遍野如绿烟。",
      "相呼携筐去，迢递立远阡。",
      "梯空伐条枚，叶上露未干。",
      "蚕饥当早归，秉心静以专。",
      "饬躬修妇事，僶勉当盛年。",
      "救忙多女伴，笑语方喧然。"
    ]
  },
  {
    "id": "c16655df8c56a116cab2da91f80ea7c7",
    "title": "题耕织图二十四首奉懿旨撰耕",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "五月夏以半，谷莺先弄晨。",
      "老蚕成雪茧，吐丝乱纷纭。",
      "伐苇作薄曲，束缚齐榛榛。",
      "黄者黄如金，白者白如银。",
      "烂然满筐筥，爱此颜色新。",
      "欣欣举家喜，稍慰经时勤。",
      "有客过相问，笑声闻四邻。",
      "论功何所归，再拜谢蚕神。"
    ]
  },
  {
    "id": "c16655df8c56a116cab2da91094ff54f",
    "title": "题耕织图二十四首奉懿旨撰耕",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "釜下烧桑柴，取茧投釜中。",
      "纤纤女儿手，抽丝疾如风。",
      "田家五六月，绿树阴相蒙。",
      "但闻缫车响，远接村西东。",
      "旬日可经绢，弗忧杼轴空。",
      "妇人能蚕桑，家道当不穷。",
      "更望时雨足，二麦亦稍丰。",
      "酤酒田家饮，醉倒妪与翁。"
    ]
  },
  {
    "id": "c16655df8c56a116cab2da917ed71472",
    "title": "题耕织图二十四首奉懿旨撰耕",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "七月暑尚炽，长日弄机杼。头蓬不暇梳，挥手汗如雨。",
      "嘤嘤时鸟鸣，灼灼红榴吐。何心娱耳目，往来忘伛偻。",
      "织为机中素，老幼要纫补。青灯照夜梭，蟋蟀窗外语。",
      "辛勤亦何有？身体衣几缕。嫁为田家妇，终岁服劳苦。"
    ]
  },
  {
    "id": "c16655df8c56a116cab2da9103b0b3ef",
    "title": "题耕织图二十四首奉懿旨撰耕",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "池水何洋洋，沤麻水中央。",
      "数日庶可取，引过两手长。",
      "织绢能几时，织布已复忙。",
      "依依小儿女，岁晚叹无裳。",
      "布襦不掩胫，念之热中肠。",
      "朝缉满一篮，暮缉满一筐。",
      "行看机中布，计日渐可量。",
      "我衣苟已成，不忧天早霜。"
    ]
  },
  {
    "id": "c16655df8c56a116cab2da914b1ac87a",
    "title": "题耕织图二十四首奉懿旨撰耕",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "季秋霜露降，凛凛寒气生。",
      "是月当授衣，有布织未成。",
      "天寒催刀尺，机杼可无营。",
      "教女学纺纑，举足疾且轻。",
      "舍南与舍北，嘒嘒闻车声。",
      "通都富豪家，华屋贮娉婷。",
      "被服杂罗绮，五色相间明。",
      "听说贫家女，恻然当动情。"
    ]
  },
  {
    "id": "c16655df8c56a116cab2da91d7ab5283",
    "title": "题耕织图二十四首奉懿旨撰耕",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "丰年禾黍登，农心稍逸乐。",
      "小儿渐长大，终岁荷锄钁。",
      "目不识一字，每念心作恶。",
      "东邻方迎师，收拾令上学。",
      "后月日南至，相贺因旧俗。",
      "为女裁新衣，修短巧量度。",
      "龟手事塞向，庶御北风虐。",
      "人生真可叹，至老长力作。"
    ]
  },
  {
    "id": "c16655df8c56a116cab2da9107e7e169",
    "title": "题耕织图二十四首奉懿旨撰耕",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "冬至阳来复，草木潜滋萌。",
      "君子重其然，吾道自此亨。",
      "父母坐堂上，子孙列前荣。",
      "再拜称上寿，所愿百福并。",
      "人生属明时，四海方太平。",
      "民无札瘥者，厚泽敷群情。",
      "衣食苟给足，礼义自此生。",
      "愿言兴学校，庶几教化成。"
    ]
  },
  {
    "id": "c16655df8c56a116cab2da91a2f8930e",
    "title": "题耕织图二十四首奉懿旨撰耕",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "忽忽岁将尽，人事可稍休。",
      "寒风吹桑林，日夕声飕飗。",
      "墙南地不冻，垦掘为坑沟。",
      "斫桑埋其中，明年芽早抽。",
      "是月浴蚕种，自古相传流。",
      "蚕出易脱壳，丝纩亦倍收。",
      "及时不努力，知有来岁不。",
      "手冻不足惜，冀免号寒忧。"
    ]
  },
  {
    "id": "c16655df8c56a11662dd769230bd0aca",
    "title": "新秋",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "夜久不能寐，坐来秋意浓。",
      "露凉催蟋蟀，月白澹芙蓉。",
      "渐觉綀衣薄，欲将纨扇慵。"
    ]
  },
  {
    "id": "c16655df8c56a116ab042cc64bec7f41",
    "title": "庆寿僧舍即事",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "白雨映青松，萧飒洒朱阁。",
      "稍觉暑气销，微凉度疏箔。",
      "客居秋寺古，心迹俱寂寞。",
      "夕虫鸣阶砌，孤萤炯丛薄。",
      "展转怀故乡，时闻风鸣铎。"
    ]
  },
  {
    "id": "c16655df8c56a1167c2edb1c53e5cbe9",
    "title": "游幻往庵",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "雨后溪水溢，黄流行地中。",
      "轻舟何迅迈，沿波兼顺风。",
      "碧芦干始长，柔桑叶已空。",
      "瞬息抵山曲，窈窕微径通。",
      "青林夹道周，流泉响幽丛。",
      "多惭众衲子，前路相迎逢。",
      "禅居新结构，斧斤未辍工。",
      "双阁出尘嚣，六窗自玲珑。",
      "久矣厌城市，飘如脱樊笼。",
      "妙香清鼻观，新莺惊耳聋。",
      "汲水插山花，开牖纳风松。",
      "经声出廊庑，寂然闻鼓钟。",
      "蔬食饮一饱，亦与膏粱同。",
      "缅怀老尊宿，燕坐毗卢峰。",
      "尘缘苦未断，无由往相从。",
      "一宿返归棹，回望但青葱。"
    ]
  },
  {
    "id": "c16655df8c56a1166d8d1ac9dce23b82",
    "title": "清河道中",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "扬舲清河流，开篷素秋晓。",
      "斓斑被厓花，委蛇顺流藻。",
      "天清去雁高，野阔行人小。",
      "故园归有期，客愁净如扫。"
    ]
  },
  {
    "id": "c16655df8c56a11678faac4adcbd62fd",
    "title": "七月六日承贞居先生远寄周钟铣间有文象凫之形则考工记所谓凫氏为钟者也击之与夷则合而是日又适立秋古物之来岂偶然哉辄成小诗拜贶之辱",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "故人赏我趣，遗我凫氏钟。",
      "制与周礼合，试叩声舂容。",
      "是日新秋节，夷则还为宫。",
      "悬之西楣下，浮磬俨在东。",
      "金石互相应，间以丝与桐。",
      "八音虽未备，古乐将无同。",
      "鼎尊铎觯卣，罗列见古风。",
      "揖让于其间，令我怀周公。",
      "作诗报嘉贶，庶以开群聋。"
    ]
  },
  {
    "id": "c16655df8c56a116b9136abab8eadd31",
    "title": "题钱舜举著色梨花",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "东风吹日花冥冥，繁枝压雪凌风尘。",
      "素罗衣裳照青春，眼中若有梨园人。",
      "攀条弄芳畏日夕，只今纸上空颜色。",
      "颜色好，愁转多，与君酤酒花前歌。"
    ]
  },
  {
    "id": "c16655df8c56a116723b2cf16184efbe",
    "title": "黄清夫秋江钓月图",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "尘土染人衣袂，烟波著我船窗。",
      "为问行歌都市，何如钓月秋江。"
    ]
  },
  {
    "id": "c16655df8c56a1164c9640dd43125335",
    "title": "题王子庆所藏大年墨雁",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "鸿雁栖栖遵渚，黄芦索索鸣秋。",
      "羡杀承平公子，笔端万里沧洲。"
    ]
  },
  {
    "id": "c16655df8c56a116373d7c36565edd4e",
    "title": "有所思",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "思与君别来，几见芙蓉花。",
      "盈盈隔秋水，若在天一涯。",
      "欲涉不得去，茫茫足烟雾。",
      "汀洲多芳草，何心采蘅杜。",
      "青鸟翱云间，锦书何时还？",
      "君心虽匪石，只恐雕朱颜。",
      "朱颜不可仗，那能不惆怅。",
      "何如双翡翠，飞去兰苕上。"
    ]
  },
  {
    "id": "c16655df8c56a1161db9d4732f89d2f0",
    "title": "论书",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "右军潇洒更清真，落笔奔腾思入神。",
      "《裹鲊》若能长住世，子鸾未必可惊人。",
      "苍藤古木千年意，野草闲花几日春。",
      "书法不传今已久，楮君毛颖向谁陈。"
    ],
    "annotation": [
      "右军：晋·王羲之曾任右军将军，後称羲之为“右军”。",
      "裹鮓：晋·王羲之 《裹鲊帖》的省称。",
      "楮君：指纸。宋·岳珂《桯史·周梦与释语》：“士掷其报章於门而去。閽者白之，曰：‘正自乏楮君，就席以为室间书庋。’”",
      "毛颖：毛笔的别称。因唐·韩愈作寓言《毛颖传》以笔拟人，而得此称。"
    ]
  },
  {
    "id": "c16655df8c56a11642f6b3bba6dbd98f",
    "title": "秀石疏林图（题）",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "石如飞白木如籀，写竹还于八法通。",
      "若也有人能会此，方知书画本来同。"
    ],
    "translation": "画石头的笔法像似书法的飞白体，画树木的笔法像似书法的籀文。 画写意竹特别是竹叶需要通晓“八 法”。如果有人要理解、领悟这一点，就必须知道书法与绘画在远古时代本来是同为一体的，至今使用的笔法也基本上是相同的。",
    "intro": "题诗的这幅《秀石疏林图》可以看出，坡石的勾皴以侧锋斫扫，苍劲的笔道中丝丝露白，正是典型的“飞白”书体；枯木则笔笔中锋，点划凝重，曲折重迭，顿挫有致，显出篆籀的意趣；写竹筱、踢枝用行草法，劲利而有弹性，撇叶用八分法，丰腴而又敦实，侧、勒、努、趯、策、掠、啄、磔，悉合“永字八法”，枝叶纷披，摇曳生姿。整个描绘，以轻重疾徐的笔势，配合了干湿浓淡的墨彩，来摄取对象的形质、态势、情趣，朴实利落中，特别显得格局宏敞，意象高华。图上题诗即是赵孟頫对于书画同源的见解，他认为画石头、树木和竹子，以及兰花、梅花，都跟书写汉字的机理有内在联系。",
    "annotation": [
      "飞白 ：是汉字的一种书体，多具侧锋效果。相传东汉灵帝时修饰鸿都门的匠人用刷白粉的帚写字，笔画有的部分呈枯丝平行，有一种特殊的表现效果，蔡邕见后，归作“飞白书”。这种书写方法，用笔若飞，其间丝丝露白，如枯笔所致，却是刻意而为。现今留存最有名的飞白书作品是武则天所写的《太子升仙碑》。",
      "籀（zhòu）： 古代的一种字体。中国春秋战国时流行于秦国，今存石鼓文是其代表。亦称“大篆”。",
      "八法 ：永字八法。"
    ]
  },
  {
    "id": "c16655df8c56a116549f4de7d167c13e",
    "title": "题所画梅竹赠石民瞻二首（其一）",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "故人赠我江南句，飞尽梅花我未归。",
      "欲寄相思无别语，一枝寒玉淡春晖。"
    ],
    "annotation": [
      "二首：题梅和题竹，这里选录题梅一首。赵孟频是著名书画家，他在这方面的声名和成就超过他作为诗人的成就。他的题画文大抵是对画面的解说，题画诗则往往是对画面的补充。石民瞻，作者的朋友。",
      "故人：原注：\"伯机有诗见寄云：\u0027寄声雷上佳公子，飞尽梅花不见君。\u0027\"由此知故人指鲜于枢。详见本书小传。",
      "寒玉：通常用来比喻水或竹，这里喻梅。"
    ]
  },
  {
    "id": "c16655df8c56a116c8a6b92a332b14c6",
    "title": "东城",
    "authorName": "赵孟頫",
    "authorId": "c16655df8c56a116884ce4bbdc960c46",
    "dynasty": "元",
    "content": [
      "野店桃花红粉姿，陌头杨柳绿烟丝。",
      "不因送客东城去，过却春光总不知。"
    ]
  },
  {
    "id": "c16655df8c58303016a7af29f09a8c0b",
    "title": "悼吴氏",
    "authorName": "黄敏",
    "authorId": "c16655df8c583030d1457b72d1457b72",
    "dynasty": "元",
    "content": [
      "春楼珠箔卷东风，几度偷弹泪粉红。",
      "艳质岂期黄壤隔，香魂应逐彩云空。",
      "解将遗事留身后，尽忘前言在耳中。",
      "杏蕊梅花俱一梦，悠悠深恨锁幽宫。"
    ]
  },
  {
    "id": "c16655df8cd51d841376e586dbd721a3",
    "title": "绝句",
    "authorName": "有规",
    "authorId": "c16655df8cd51d84d1457b72d1457b72",
    "dynasty": "元",
    "content": [
      "读书已觉眉棱重，就枕方欣骨节和。",
      "睡去不知天早晚，西窗残日已无多。"
    ]
  },
  {
    "id": "c16655df8d68bba0ed94ba376c740f7c",
    "title": "登太白楼",
    "authorName": "杨敬德",
    "authorId": "c16655df8d68bba0d1457b72d1457b72",
    "dynasty": "元",
    "content": [
      "系缆任城下，登楼古堞边。",
      "远山低绿树，平野接青天。",
      "身世无何酒，神游不记年。",
      "怜才今昔意，汶月向人圆。"
    ]
  },
  {
    "id": "c16655df8d68bba00d43791a9c88a604",
    "title": "题郭主簿模摩诘本辋川图卷孟城坳",
    "authorName": "杨敬德",
    "authorId": "c16655df8d68bba0d1457b72d1457b72",
    "dynasty": "元",
    "content": [
      "春风孟城坳，年年自花柳。",
      "当日倦游人，何处谈空有？"
    ]
  },
  {
    "id": "c16655df8d68bba00d43791a7c9d209c",
    "title": "题郭主簿模摩诘本辋川图卷孟城坳",
    "authorName": "杨敬德",
    "authorId": "c16655df8d68bba0d1457b72d1457b72",
    "dynasty": "元",
    "content": [
      "蜿蜒浮远空，惨淡凝古色。",
      "出云亦何心，既雨返无极。"
    ]
  },
  {
    "id": "c16655df8d68bba00d43791a762f7347",
    "title": "题郭主簿模摩诘本辋川图卷孟城坳",
    "authorName": "杨敬德",
    "authorId": "c16655df8d68bba0d1457b72d1457b72",
    "dynasty": "元",
    "content": [
      "种杏白云间，因之葺茅宇。",
      "莺声烟中曙，虎迹夜来雨。"
    ]
  },
  {
    "id": "c16655df8d68bba00d43791aba3168ab",
    "title": "题郭主簿模摩诘本辋川图卷孟城坳",
    "authorName": "杨敬德",
    "authorId": "c16655df8d68bba0d1457b72d1457b72",
    "dynasty": "元",
    "content": [
      "苞竹秀孤岭，虚籁涵清漪。",
      "秋风何时实？",
      "凤饥竹不知。"
    ]
  },
  {
    "id": "c16655df8d68bba00d43791a01b7c531",
    "title": "题郭主簿模摩诘本辋川图卷孟城坳",
    "authorName": "杨敬德",
    "authorId": "c16655df8d68bba0d1457b72d1457b72",
    "dynasty": "元",
    "content": [
      "崖蹙石林稠，谷静山泉响。",
      "麇麚囿其间，攸伏息下上。"
    ]
  },
  {
    "id": "c16655df8d68bba00d43791ad23cd972",
    "title": "题郭主簿模摩诘本辋川图卷孟城坳",
    "authorName": "杨敬德",
    "authorId": "c16655df8d68bba0d1457b72d1457b72",
    "dynasty": "元",
    "content": [
      "手折木兰花，心忆怀沙侣。",
      "坠露玉可和，金盘羞帝所。"
    ]
  },
  {
    "id": "c16655df8d68bba00d43791ae8b9b17b",
    "title": "题郭主簿模摩诘本辋川图卷孟城坳",
    "authorName": "杨敬德",
    "authorId": "c16655df8d68bba0d1457b72d1457b72",
    "dynasty": "元",
    "content": [
      "茱萸绽紫粟，白云封不开。",
      "似待陶元亮，共把菊花杯。"
    ]
  },
  {
    "id": "c16655df8d68bba00d43791ae82fb6f2",
    "title": "题郭主簿模摩诘本辋川图卷孟城坳",
    "authorName": "杨敬德",
    "authorId": "c16655df8d68bba0d1457b72d1457b72",
    "dynasty": "元",
    "content": [
      "屯云荫广陌，零露湿古苔。",
      "中街日亭午，四面风徐来。"
    ]
  },
  {
    "id": "c16655df8d68bba00d43791a2232b140",
    "title": "题郭主簿模摩诘本辋川图卷孟城坳",
    "authorName": "杨敬德",
    "authorId": "c16655df8d68bba0d1457b72d1457b72",
    "dynasty": "元",
    "content": [
      "积水涵倒影，万象凌虚来。",
      "鱼在山中泳，花从天上开。"
    ]
  },
  {
    "id": "c16655df8d68bba00d43791a5fe7a25d",
    "title": "题郭主簿模摩诘本辋川图卷孟城坳",
    "authorName": "杨敬德",
    "authorId": "c16655df8d68bba0d1457b72d1457b72",
    "dynasty": "元",
    "content": [
      "亭亭一风榭，脱屦席可即。",
      "阶前双白鹤，相迎似相识。"
    ]
  },
  {
    "id": "c16655df8d68bba00d43791a8529ccda",
    "title": "题郭主簿模摩诘本辋川图卷孟城坳",
    "authorName": "杨敬德",
    "authorId": "c16655df8d68bba0d1457b72d1457b72",
    "dynasty": "元",
    "content": [
      "岸巾临水澨，酒醒呼隐君。",
      "收缗玉梭起，摇荡空中云。"
    ]
  },
  {
    "id": "c16655df8d68bba00d43791ae74441c9",
    "title": "题郭主簿模摩诘本辋川图卷孟城坳",
    "authorName": "杨敬德",
    "authorId": "c16655df8d68bba0d1457b72d1457b72",
    "dynasty": "元",
    "content": [
      "年年黄金缕，照影曲尘漪。",
      "谁为南浦赠，纫佩扈江蓠。"
    ]
  },
  {
    "id": "c16655df8d68bba00d43791af305ed75",
    "title": "题郭主簿模摩诘本辋川图卷孟城坳",
    "authorName": "杨敬德",
    "authorId": "c16655df8d68bba0d1457b72d1457b72",
    "dynasty": "元",
    "content": [
      "凿凿沸白喧，浩浩空青泻。",
      "渔翁互相呼，放船莫轻下。"
    ]
  },
  {
    "id": "c16655df8d68bba00d43791a2dd05325",
    "title": "题郭主簿模摩诘本辋川图卷孟城坳",
    "authorName": "杨敬德",
    "authorId": "c16655df8d68bba0d1457b72d1457b72",
    "dynasty": "元",
    "content": [
      "洗耳山下泉，永念童蒙岁。",
      "敢希作圣功，事心如事帝。"
    ]
  },
  {
    "id": "c16655df8d68bba00d43791a8510d2ba",
    "title": "题郭主簿模摩诘本辋川图卷孟城坳",
    "authorName": "杨敬德",
    "authorId": "c16655df8d68bba0d1457b72d1457b72",
    "dynasty": "元",
    "content": [
      "湍驶风逾清，水明石可把。",
      "倚杖独移时，白鸥翩然下。"
    ]
  },
  {
    "id": "c16655df8d68bba00d43791a1631c65c",
    "title": "题郭主簿模摩诘本辋川图卷孟城坳",
    "authorName": "杨敬德",
    "authorId": "c16655df8d68bba0d1457b72d1457b72",
    "dynasty": "元",
    "content": [
      "波影媚松樾，山色丽石阑。",
      "留连南川月，不肯下云端。"
    ]
  },
  {
    "id": "c16655df8d68bba00d43791ac12e6db1",
    "title": "题郭主簿模摩诘本辋川图卷孟城坳",
    "authorName": "杨敬德",
    "authorId": "c16655df8d68bba0d1457b72d1457b72",
    "dynasty": "元",
    "content": [
      "此君俨相峙，清坐一晤啸。",
      "天风振空声，万境通寂照。"
    ]
  },
  {
    "id": "c16655df8d68bba00d43791ac80f8828",
    "title": "题郭主簿模摩诘本辋川图卷孟城坳",
    "authorName": "杨敬德",
    "authorId": "c16655df8d68bba0d1457b72d1457b72",
    "dynasty": "元",
    "content": [
      "迎春发苍柯，映日在琼萼。",
      "欣欣各自私，先开还早落。"
    ]
  },
  {
    "id": "c16655df8d68bba00d43791a6b0010a7",
    "title": "题郭主簿模摩诘本辋川图卷孟城坳",
    "authorName": "杨敬德",
    "authorId": "c16655df8d68bba0d1457b72d1457b72",
    "dynasty": "元",
    "content": [
      "黾勉徇世名，鞅掌婴俗务。",
      "漆以津自枯，不如樗栎树。"
    ]
  },
  {
    "id": "c16655df8d68bba00d43791a07c406bf",
    "title": "题郭主簿模摩诘本辋川图卷孟城坳",
    "authorName": "杨敬德",
    "authorId": "c16655df8d68bba0d1457b72d1457b72",
    "dynasty": "元",
    "content": [
      "申椒芳声远，秉德类幽人。",
      "时来荐瑶席，慎勿佞夫君。"
    ]
  },
  {
    "id": "c16655df8d68bba00bee0208724c1e08",
    "title": "歌风台",
    "authorName": "杨敬德",
    "authorId": "c16655df8d68bba0d1457b72d1457b72",
    "dynasty": "元",
    "content": [
      "布衣千古一英雄，五载乾坤入手中。",
      "遥想帝魂垂浩劫，舜弦天上和南风。"
    ]
  },
  {
    "id": "c16655df8d68bba0851600180d7fa77c",
    "title": "题秋景图",
    "authorName": "杨敬德",
    "authorId": "c16655df8d68bba0d1457b72d1457b72",
    "dynasty": "元",
    "content": [
      "金门羽客茅山来，袖携千仞青崔嵬。开缄满堂秋色起，耳根仿佛清猿哀。",
      "白云溶溶涨川谷，谷口沧波泻寒玉。轻舠一叶何处归？锦树烟扉半红绿。",
      "汀沙空阔天渺弥，山有猰貐水鳄螭。篙师未必好看客，行人踽踽将安之。"
    ]
  },
  {
    "id": "c16655df8e0a2aa6e4c37ce9e4dfa9b4",
    "title": "暑中招客二首",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "长夜不可度，郁陶自难开。",
      "衣冠嫌褦襶，楼观想蓬莱。",
      "赤日天中过，凉风湖上来。",
      "非君一命驾，谁与共传杯？"
    ]
  },
  {
    "id": "c16655df8e0a2aa6e4c37ce9805a554e",
    "title": "暑中招客二首",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "江山犹故国，风月自闲人。",
      "老至谋生拙，时更盛化新。",
      "花疑春似梦，酒与道为邻。",
      "柱史犹龙者，何嫌有此身？"
    ]
  },
  {
    "id": "c16655df8e0a2aa6429a91cf0c09112f",
    "title": "投赠潞国公承旨学士张仲举",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "汉家旧德有桓荣，赤舄登朝羽翼成。",
      "三晋凤鸣千载会，两河龙现五云迎。",
      "独于社稷多难日，复使君臣大义明。",
      "自念昔曾亲几杖，颂声惭后鲁诸生。"
    ]
  },
  {
    "id": "c16655df8e0a2aa6e41582a200312f3a",
    "title": "投上中书右丞相脱脱",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "履舄从容自九重，相王忠孝更谁同？",
      "千年带砺犹初誓，万国臣邻尽下风。",
      "星贯紫垣朝佩剑，月临黄道夜传弓。",
      "汉家若论安刘策，四皓难书第一功。"
    ]
  },
  {
    "id": "c16655df8e0a2aa69b2b6a1d1c9bc405",
    "title": "湖山堂宴赠天使还京",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "画旗风里绣筵开，竟日歌钟乐未回。",
      "柳拂玉鞍秋系马，酒淹罗袖醉传杯。",
      "杭城近自月前复，使者适从天上来。",
      "归对大廷真得实，眼中诸将尽奇才。"
    ]
  },
  {
    "id": "c16655df8e0a2aa6bb6570802a35c10a",
    "title": "岳鄂王坟上作",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "朔雪炎风共此年，中原父老亦堪怜。",
      "竖儒屡遣祈求使，大将空持杀伐权。",
      "忠谊有碑书大节，奸邪无面见重泉。",
      "至今宰木犹南拱，遗憾西陵是墓田。"
    ]
  },
  {
    "id": "c16655df8e0a2aa606731e981d98fa8d",
    "title": "五府驿代杨左丞留题二首其一",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "免冑日趋丞相府，解鞍夜宿五侯家。",
      "玉杯行酒听春雨，银烛照人如晚霞。",
      "受命敢忘军旅事，抚时又过掖垣花。",
      "汉家未可轻韩信，尚要生擒李左车。"
    ]
  },
  {
    "id": "c16655df8e0a2aa606731e980c27c7a0",
    "title": "五府驿代杨左丞留题二首其一",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "束发从戎十五年，战回平地血成川。",
      "英雄生世有如此，忠孝报君当慨然。",
      "俶扰弄兵俱赤子，中兴有道自皇天。",
      "猖狂暂假姑苏息，系颈终须拜马前。"
    ]
  },
  {
    "id": "c16655df8e0a2aa64bce4838d06791af",
    "title": "陪宴相府，得芍药花，有赋",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "醉吐车茵愧不才，马前蝴蝶趁花回。",
      "玉瓶盛露扶春起，锦帐围灯照夜开。",
      "垂白敢思溱洧赠，欹红还是庙廊栽。",
      "扬州何逊空才思，惟对高寒咏阁梅。"
    ]
  },
  {
    "id": "c16655df8e0a2aa634f3c8122a3eb34e",
    "title": "宴犒将士，酒酣，命健儿舞剑为乐，浙省平章泣下不禁，感事有赋",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "平陆龙蛇起杀机，旄头又自照金微。",
      "两阶干羽知何似，二典君臣岂尽非？",
      "剑舞樽前回夜电，烛明帐下接晨辉。",
      "可怜司马江州泪，湿尽团花旧战衣。"
    ]
  },
  {
    "id": "c16655df8e0a2aa613d4684f2bfa0d8c",
    "title": "陪宴后堂，观牡丹，回有作",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "风光偏恼掖垣人，银瓮连车载酒频。",
      "寒食新烟万家树，洛阳花擅一年春。",
      "拣好任从天女散，近前不嫌丞相嗔。",
      "压帽红香归路晚，几多瞻望马前尘？"
    ]
  },
  {
    "id": "c16655df8e0a2aa6cba2f1254b636b5d",
    "title": "退居湖上投赠杨左丞四首",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "楼外湖光白渺茫，楼中少妇试新妆。",
      "行年将近半百岁，大醉岂能千万场？",
      "织锦绣裙飞蛱蝶，白描歌扇睡鸳鸯。",
      "垂杨满院无人到，芍药花开日正长。"
    ]
  },
  {
    "id": "c16655df8e0a2aa6cba2f125c9e2b411",
    "title": "退居湖上投赠杨左丞四首",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "信马苏公堤上行，水边鸥鹭不曾惊。",
      "春波满眼湖光细，花片飞来雨点轻。",
      "天上碧云如有咏，楼中红袖谩多情。",
      "牧之老去狂心歇，总把风流付后生。"
    ]
  },
  {
    "id": "c16655df8e0a2aa6cba2f1258bb3dadc",
    "title": "退居湖上投赠杨左丞四首",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "宿酒犹多睡未忺，好风何处散香奁？",
      "可教春日闲瑶瑟，而使杨花扑绣帘。",
      "削迹不烦三顾重，息机将废六壬占。",
      "今朝画省无公事，又得从容少避嫌。"
    ]
  },
  {
    "id": "c16655df8e0a2aa6cba2f125858bd4f4",
    "title": "退居湖上投赠杨左丞四首",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "且观神女为行雨，莫问郎官应列星。",
      "芳草到门无俗驾，好山终日在湖亭。",
      "白鸥共戏荷叶小，黄鸟乱啼杨柳青。",
      "肯信曲栏干外立，晚凉吹得酒初醒。"
    ]
  },
  {
    "id": "c16655df8e0a2aa6549629bc9c618fc4",
    "title": "至普陀洛伽山寺，作佛事七昼夜，祈见海岸观世音及善财岩。七日之间，随心应现，大众瞻仰，无不庆赞",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "丞相函香致此诚，愿深海水救群生。",
      "慈悲谓可消诸恶，征伐容将息大兵。",
      "金色圆光开宝髻，玉毫妙相络珠璎。",
      "手中示现杨枝露，愿洗干戈作太平。"
    ]
  },
  {
    "id": "c16655df8e0a2aa6e01ef022ab0aefc9",
    "title": "戊戌题",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "华表仙人旧姓丁，羽毛今日惜飘零。",
      "海中又见蓬莱浅，门外空传杨柳青。",
      "暮雨朝云翻覆手，落花飞絮短长亭。",
      "如何未熟黄粱饭，说道英雄梦已醒。"
    ]
  },
  {
    "id": "c16655df8e0a2aa6ae4dc84596b67a34",
    "title": "杨忠悯公墓上作",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "梦觉邯郸万有空，邦人犹自说英雄。",
      "道家论将忌三世，臣子报君惟一忠。",
      "浅土何堪封马鬣，迷魂犹自恨秋风。",
      "死绥固是将军事，国史旗常画隽功。"
    ]
  },
  {
    "id": "c16655df8e0a2aa644ab68dbdd0f7b97",
    "title": "过杨忠悯公军府留题",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "总是田家门下客，谁于军府若为情？",
      "林花满树莺都散，雨水平池草自生。",
      "街上相逢惊故吏，马前迎拜泣残兵。",
      "能言楼上题诗处，犹有将军旧姓名。"
    ]
  },
  {
    "id": "c16655df8e0a2aa660cffce123e03520",
    "title": "睡觉",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "满院杨花风力轻，牡丹时节好晴明。",
      "帘垂不知白日晚，睡觉忽闻黄鸟鸣。",
      "万斛春光金盏酒，百年心事玉人筝。",
      "刘伶未到忘形处，枉自闲将畚锸行。"
    ]
  },
  {
    "id": "c16655df8e0a2aa671b44afc95f79504",
    "title": "惆怅六首",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "交游蚤岁在幽燕，费用黄金买少年。",
      "阙下朝回瞻马首，酒间俊发抱龙泉。",
      "剧谈宁顾日西落，倒载不知天左旋。",
      "惆怅近来才解事，先生五柳种门前。"
    ]
  },
  {
    "id": "c16655df8e0a2aa671b44afc195cecff",
    "title": "惆怅六首",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "三山梦断彩云空，几把长笺赋恼公。",
      "画阁小杯鹦鹉绿，玉盘纤手荔枝红。",
      "春衫汗裛蔷薇露，夜帐香回茉莉风。",
      "惆怅近来江海上，却将鞍马学从戎。"
    ]
  },
  {
    "id": "c16655df8e0a2aa671b44afc4a9441b8",
    "title": "惆怅六首",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "画船湖上载春行，日日花香扇底生。",
      "苏小楼前看洗马，水仙祠畔坐闻莺。",
      "碧桃红杏浑相识，紫燕黄蜂俱有情。",
      "惆怅繁华成逝水，尽归江海作潮声。"
    ]
  },
  {
    "id": "c16655df8e0a2aa671b44afcc780b2db",
    "title": "惆怅六首",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "惆怅当年使酒来，娼楼红粉夜相催。",
      "可怜明月三分在，不见琼花半朵开。",
      "谁复醉翁堂下柳，更堪从事阁中梅。",
      "扬州一片青青草，谁信春来无雁回？"
    ]
  },
  {
    "id": "c16655df8e0a2aa671b44afca2d5912e",
    "title": "惆怅六首",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "惆怅雄藩海上游，武昌佳气接神州。",
      "东风归思王孙草，北渚愁生帝子洲。",
      "楚国江山真可惜，刘家豚犬亦何羞？",
      "不须更问中原事，官柳新栽过戟楼。"
    ]
  },
  {
    "id": "c16655df8e0a2aa671b44afcfea19067",
    "title": "惆怅六首",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "至今惆怅在东城，结伴看花取次行。",
      "辇道驻车招饮妓，宫墙回马听流莺。",
      "星河织女从离别，海水蓬莱见浅清。",
      "不有酒船三万斛，此生怀抱向谁倾？"
    ]
  },
  {
    "id": "c16655df8e0a2aa6c1e58a627140ec97",
    "title": "湖亭纳凉",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "奈尔湖光月色何，不知此境为谁多？",
      "忽惊坠露翻荷叶，想见微风生水波。",
      "炎景只消清夜饮，老怀都付小鬟歌。",
      "家中未必凉如此，且待楼西转绛河。"
    ]
  },
  {
    "id": "c16655df8e0a2aa60030afbfa543ce2d",
    "title": "灯前有赋",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "雨夜湖楼锦帐垂，有人为尔故眠迟。",
      "春衫照影看歌舞，宝合薰烟学画眉。",
      "何处绝缨怜楚客，为谁掩袂泣樊姬？",
      "思量暗室无穷事，留到天明不忍欺。"
    ]
  },
  {
    "id": "c16655df8e0a2aa6530687bb11ce25db",
    "title": "湖舫劝曹德昭佥院酒",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "倩得名姬唱慢歌，梁尘直欲下轻波。",
      "西风八月芰荷老，落日满湖凫雁多。",
      "到手莫辞双盏饮，转头又是一年过。",
      "光阴只在槐柯上，奈此浮生乐事何！"
    ]
  },
  {
    "id": "c16655df8e0a2aa646943360dcc37de4",
    "title": "宿中书左司，呈上太尉丞相",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "天上谁开白玉堂，东垣列宿共辉光。",
      "画屏雪映蓬山雀，锦帐云凝汉署香。",
      "严尹世交怜杜老，扬州诗兴属何郎。",
      "连云骑省乘风露，月过秋河夜色凉。"
    ]
  },
  {
    "id": "c16655df8e0a2aa6a9ea71d44422ed3c",
    "title": "凝香阁听雪",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "陡然寒重紫貂轻，便觉高檐瓦有声。",
      "欹枕欲同蝉壳蜕，开门唯恐鹤巢倾。",
      "数杯酒力春容转，满盏茶香夜思清。",
      "小玉近床推不醒，袖笼檀板失天明。"
    ]
  },
  {
    "id": "c16655df8e0a2aa6e4ec6bf5db8958b3",
    "title": "桐柏宫留题",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "甚慕天台马子微，后千年始到幽栖。",
      "江湖岁月怜新梦，泉石烟霞感旧题。",
      "阿母信传青鸟后，玉笙人远绛河低。",
      "当时不尽风流兴，付与山莺尽日啼。"
    ]
  },
  {
    "id": "c16655df8e0a2aa60bc9e012a5fa1c3c",
    "title": "绣毬花，次兀颜廉使韵",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "绣毬春晚欲生寒，满树玲珑雪未干。",
      "落遍杨花浑不觉，飞来蝴蝶忽成团。",
      "钗头懒戴应嫌重，手里闲抛却好看。",
      "天女夜凉乘月到，羽轮偷驻碧阑干。"
    ]
  },
  {
    "id": "c16655df8e0a2aa61b6b71599f091f15",
    "title": "竹居，为张行中题",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "南渡循王之子孙，文采风流今独存。",
      "既有绿筠为别业，何须画戟在高门？",
      "小堂翡翠横钗影，曲径莓苔散屐痕。",
      "侍婢牵萝相补葺，几回风雨送黄昏？"
    ]
  },
  {
    "id": "c16655df8e0a2aa6c9aff9dba6187102",
    "title": "菊隐斋，为金子才赋",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "莳菊家园作隐沦，要于晚节伴闲身。",
      "从来东晋多名士，岂独南阳有老人？",
      "色绽黄华知应候，香浮绿酒可过旬。",
      "苏耽橘井桐君箓，从古良医尽逸民。"
    ]
  },
  {
    "id": "c16655df8e0a2aa67d1537675bb785f1",
    "title": "初月",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "薄暮蛾眉临水出，照人犹自未分明。",
      "初升远岫如无意，欲下西楼却有情。",
      "离别几多长在望，团圆三五未能成。",
      "岂知少妇阶前拜，罗袖才揎恨已盈。"
    ]
  },
  {
    "id": "c16655df8e0a2aa682eb7090ad40dbe7",
    "title": "湖楼",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "楼前芳树碧盈盈，付与幽禽自在鸣。",
      "堤上马驮红粉过，湖中人载画船行。",
      "日长燕子语偏好，风暖杨花体更轻。",
      "何限才情被花恼，独教书记得狂名。"
    ]
  },
  {
    "id": "c16655df8e0a2aa68d9035f255021df6",
    "title": "碧梧轩，为贾彦仁、彦德二贡士赋",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "贾家种玉能成树，上有结巢双凤凰。",
      "阴连深井暮云碧，花落大樽春酒香。",
      "孔雀羽毛歌扇小，石榴颜色舞裙长。",
      "莫教击坠轩前绿，留与吹笙共晚凉。"
    ]
  },
  {
    "id": "c16655df8e0a2aa685652437f1a49989",
    "title": "东堂梨花",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "为尔东堂雪满株，花时长是忆吾庐。",
      "风前恐化庄周蝶，月下还迷卫玠车。",
      "老至逢春成感慨，兴来把酒为踌躇。",
      "寻常一样清明节，说似当年总不如。"
    ]
  },
  {
    "id": "c16655df8e0a2aa63af481c624eddc26",
    "title": "问月亭",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "何事流年逐逝波，试将此意问姮娥。",
      "到头白发几人在，爱此清光今夜多。",
      "直欲仰空援北斗，便须尽量酌天河。",
      "此怀此处不倾倒，禁得宋郎秋思何！"
    ]
  },
  {
    "id": "c16655df8e0a2aa692fc34610999d8a8",
    "title": "题清心堂诗卷后，为相院判赋",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "曾把桐乡作故乡，衙回系马入斯堂。",
      "窦家五子荣丹桂，谢氏诸郎焚紫囊。",
      "乞得异花曾见种，酿成名酒许先尝。",
      "潜然掩卷垂残泪，不独题诗愧老苍。"
    ]
  },
  {
    "id": "c16655df8e0a2aa6a6bfb14eb8194386",
    "title": "赠谢肃东还",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "风尘如此送君行，莫惜离觞与再倾。",
      "执手且听杨柳曲，过江便是越州城。",
      "龙驹堕地即千里，凤鸟及时才一鸣。",
      "年少有才终大用，贾生曾擅洛阳名。"
    ]
  },
  {
    "id": "c16655df8e0a2aa6e480fabe70419323",
    "title": "春晖堂，为谢肃题",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "谢傅风流在越乡，至今文采见诸郎。",
      "百年乔木慈乌聚，几日东风萱草长？",
      "江上鲤鱼朝入馔，枕前纨扇晚生凉。",
      "诗成便欲烦青鸟，衔置君家白玉堂。"
    ]
  },
  {
    "id": "c16655df8e0a2aa64af4a6a7f4526cf7",
    "title": "白菊",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "雪羽毵然欲满丛，秋香吹遍画阑东。",
      "今宵白露今宵月，昨夜清霜昨夜风。",
      "朝灌尚于青蕊见，夕餐将与素霞同。",
      "数茎白发闲相对，谁识柴桑畤苎翁？"
    ]
  },
  {
    "id": "c16655df8e0a2aa6634a8e0b4d56ceee",
    "title": "惊秋",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "城上高风散鼓鼙，楼头独客不胜悲。",
      "老婴世故嗟流落，病念乡关厌别离。",
      "仰面绛霄犹昨日，惊心黄叶又当时。",
      "所悲骑省空名累，不是潘郎爱赋诗。"
    ]
  },
  {
    "id": "c16655df8e0a2aa6d55d193ded17cfac",
    "title": "次林叔大都事韵四首其一",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "春来长是误佳期，鸩鸟雄鸠不可私。",
      "错认樱桃悬蟢子，悔将衫袖染鹅儿。",
      "烧残蜡烛浑成泪，折断莲茎却是丝。",
      "辜负绿窗闲岁月，只教杨柳妒腰肢。"
    ]
  },
  {
    "id": "c16655df8e0a2aa6d55d193de3d7b698",
    "title": "次林叔大都事韵四首其一",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "何处银鞍白鼻騧，忘将锦瑟数年华。",
      "渡头水急怜桃叶，陌上春狂信柳花。",
      "那得芳心对鹦鹉，泣将残泪付琵琶。",
      "一身已自成惆怅，况是平阳十万家！"
    ]
  },
  {
    "id": "c16655df8e0a2aa6d55d193dc90aaecb",
    "title": "次林叔大都事韵四首其一",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "莫谩题情在粉墙，藕丝终日系柔肠。",
      "不知汉主黄金屋，何似卢家白玉堂？",
      "好梦自抛桃叶后，闲愁似过柳条长。",
      "无端收得番罗帕，彻夜蔷薇露水香。"
    ]
  },
  {
    "id": "c16655df8e0a2aa6d55d193d5152acfe",
    "title": "次林叔大都事韵四首其一",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "陈王当日赋凌波，写得风流也太多。",
      "掌上玉鸾看教舞，云中青鸟使传歌。",
      "情缄尺素鱼中字，恨织回文锦上梭。",
      "休信双星是牛女，年年波浪隔天河。"
    ]
  },
  {
    "id": "c16655df8e0a2aa6af0f96db030e1714",
    "title": "昔游",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "春到名园总是花，都城无处不繁华。",
      "冠翘鹖尾朱袍盛，马顿金羁玉面斜。",
      "骑吏去忙官索酒，侯门散晚妓留车。",
      "党家贱妾粗豪惯，轻易银瓶雪水茶。"
    ]
  },
  {
    "id": "c16655df8e0a2aa64219799eb65eb7b4",
    "title": "小王孙",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "貂帽貂裘美少年，圆牌通籍内门前。",
      "新分草地缘游猎，旧赐彤弓未控弦。",
      "银瓮蒲萄春共载，玉鞍骄马日随牵。",
      "穹庐一夜迷深雪，忘却朝天是醉眠。"
    ]
  },
  {
    "id": "c16655df8e0a2aa63818d674a463b51b",
    "title": "汉未央宫榱题砚",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "雕墙峻宇几浮云，金石虽坚亦鲜存。",
      "秦宫三月已灰烬，汉瓦千年犹隶文。",
      "改用尚能为砚器，得名何异在君门？",
      "咸阳土尽英雄骨，谁是榱题记主恩？"
    ]
  },
  {
    "id": "c16655df8e0a2aa6ab524be96e4f871f",
    "title": "匏瓜道人，为徐子贞赋",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "吾岂匏瓜系此生，道人玩世以为名。",
      "百年雨露司荣悴，一日江湖见老成。",
      "濩落情怀庄子瓠，浮沉踪迹楚王萍。",
      "壶公借与龙为杖，抛著青鞋到处行。"
    ]
  },
  {
    "id": "c16655df8e0a2aa69c211df8af449b78",
    "title": "秋声",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "自从大火西流后，渐觉凉风到竹林。",
      "李白已无当世志，宋郎又动少年心。",
      "群阴得势夜声合，万物将穷杀气沉。",
      "谩索雅琴弹一曲，徽弦绕指是商音。"
    ]
  },
  {
    "id": "c16655df8e0a2aa62a7e0d7a2262ccf8",
    "title": "七夕",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "天上何因有别离，人间谩自指佳期。",
      "果如女嫁男婚事，何限风清月白时？",
      "银汉几曾横鹊影，花盘空复罥蛛丝。",
      "今朝少妇心中事，只有回文锦字知。"
    ]
  },
  {
    "id": "c16655df8e0a2aa6d3ed384683ef6a54",
    "title": "寄淮安夏掖斋",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "为感风花懒出门，每于时事鲜知闻。",
      "江湖信远春空雁，僚佐情深日暮云。",
      "诗句好于何水部，官资高过杜司勋。",
      "海波不隔淮扬路，遥指蓬莱忆使君。"
    ]
  },
  {
    "id": "c16655df8e0a2aa621d91fa3fe39d6b0",
    "title": "有馀清堂",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "连云骑省与之邻，可是高堂履舄频。",
      "湖水过云天似玉，山风吹酒月留人。",
      "红绡贴肉扶歌板，翠羽妆头出舞茵。",
      "礼法岂为吾辈设，直须乐死百年身。"
    ]
  },
  {
    "id": "c16655df8e0a2aa6d7e034a076dbdf17",
    "title": "柬示二侄女",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "连宵骨肉梦相牵，二女洪都有信传。",
      "闻说长成浑屋喜，寄来针线得人怜。",
      "阿婆近日身差健，老婶经年病未痊。",
      "尔叔治兵淮水上，使回怀抱觉凄然。"
    ]
  },
  {
    "id": "c16655df8e0a2aa62431d2f65f6b73d1",
    "title": "寄内台侍御史韩克庄",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "杂花犹记雨诸天，共礼旃檀古佛前。",
      "塔院施僧犹昨日，斋房听雨忆当年。",
      "抄书不许支官纸，买酒从教用俸钱。",
      "老尽尚书旧宾客，至今惭愧杜樊川。"
    ]
  },
  {
    "id": "c16655df8e0a2aa62c952ad43a91f6bf",
    "title": "夜泊牛渚矶，同韩克庄佥事、李五峰先辈登蛾眉亭",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "牛渚矶头青雀舫，蛾眉亭上紫鸾笙。",
      "月中只可赋秋兴，酒后不宜留步兵。",
      "万里长河何处尽，百年遗恨此中生。",
      "水波总是英雄泪，刬却青山气未平。"
    ]
  },
  {
    "id": "c16655df8e0a2aa6d386a9a0b5f80f3e",
    "title": "浙省感恩荣，言怀述事",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "仰拜宣黄萃一门，更烦使者枉南辕。",
      "宠荣已过愚民分，存殁俱蒙圣主恩。",
      "列爵称男分五等，封君有县亦通尊。",
      "区区戎马驱驰后，日月馀光照覆盆。"
    ]
  },
  {
    "id": "c16655df8e0a2aa679acd58e054aea4d",
    "title": "明皇妃子击丸图",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "画柱相当驰道开，黄旗风里试龙媒。",
      "天回日驭戎衣起，电绕星枢彩棒催。",
      "供奉嫔嫱皆令色，近前便佞是于思。",
      "九龄犹是开元日，何事都无諌疏来？"
    ]
  },
  {
    "id": "c16655df8e0a2aa66abfe14b6b87579d",
    "title": "重过育王寺明月堂，同照大千尊师赋",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "又携二客过斯堂，惭愧当年塔院香。",
      "染习未除尘土念，奔驰犹作马牛忙。",
      "渐添白发头颅上，转觉青云道路长。",
      "尽醉堂前旧时月，莫将闲话及齐梁。"
    ]
  },
  {
    "id": "c16655df8e0a2aa62e5a238509f72e52",
    "title": "赠士人军中售笔",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "古来文字用铅椠，笔至蒙恬始得名。",
      "每日诸军传檄到，何人横槊赋诗成？",
      "管裁鸣凤巢边节，毫运饥蚕叶上声。",
      "莫鄙毛锥无所用，要知韩范尽书生。"
    ]
  },
  {
    "id": "c16655df8e0a2aa6256373d608a25605",
    "title": "廉都事海道失风，自耽罗至浙右，还闽省",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "指南针下失风帆，雪浪连天不见山。",
      "惟尔不怀和氏璧，彼苍竟锡大夫环！",
      "皇天未厌生戎马，国步何能断阻难？",
      "此去驿程三百里，海棠花底度闽关。"
    ]
  },
  {
    "id": "c16655df8e0a2aa69bd2fd54f1a91ab7",
    "title": "侍御周伯温以行台羁留姑苏，柬寄之",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "白头岁月付流波，何物虚名在谏坡？",
      "属国莫嫌持节久，子阳犹谓见天多。",
      "强梁不见图销印，跋扈如闻欲倒戈。",
      "一树红梨春事晚，宣文阁下欲如何？"
    ]
  },
  {
    "id": "c16655df8e0a2aa6ce0bbb4a2351d14b",
    "title": "残牡丹",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "绕阑莫惜酒行频，开到姚黄已暮春。",
      "琼树今朝歌正好，彩云昨夜梦非真。",
      "园林虽不异前日，车马可怜非旧人。",
      "欲倩东风问蝴蝶，花前谁是百年身？"
    ]
  },
  {
    "id": "c16655df8e0a2aa6a48297be0ebed860",
    "title": "赠吴世显宣使，代张氏捧谢表请命朝廷，寄仲举",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "此去风波万里长，使人指日觐清光。",
      "云开雉扇当霄汉，龙抱金函出表章。",
      "羌服从来尊正朔，包茅次第贡明堂。",
      "浯溪有石高千丈，谩叟重烦颂大唐。"
    ]
  },
  {
    "id": "c16655df8e0a2aa6f7c3a0bbef32a124",
    "title": "题御史孟昉野服画像",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "好似当年贺季真，乞身归老镜湖春。",
      "铜章不绾御史印，练布能裁处士巾。",
      "麟阁云台千载后，鸟啼花落几回新？",
      "浮云过眼寻常事，且作齐东一野人。"
    ]
  },
  {
    "id": "c16655df8e0a2aa669f469997a0c4aee",
    "title": "王自牧、冷起敬诸文士游西湖、南山，记题其后",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "近闻甚得湖山乐，惜不与之同一游。",
      "莫问石城来艇子，却思箫管在扬州。",
      "枕边蝴蝶高楼梦，扇底芙蓉小院秋。",
      "今觉司勋非往日，酒间无复旧风流。"
    ]
  },
  {
    "id": "c16655df8e0a2aa6ea0d2cdf252aab52",
    "title": "得朱桓编修海道之音",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "命酒徵歌记往年，玉堂遂有梦相牵。",
      "鱼缄尺素虽云密，事载空言始可怜。",
      "季世人材思管乐，盛时戎马说幽燕。",
      "张骞惯识天河路，俯仰乾坤一慨然。"
    ]
  },
  {
    "id": "c16655df8e0a2aa6e3fb4a1a6e3205e4",
    "title": "高房山画庐山图，贡云林待制有诗在上，为其子户部尚书贡师泰赋，盖其家物也",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "万壑匡庐纸满张，好诗好画两相当。",
      "十年物色偶然得，二老风流何可忘？",
      "还见虹光生静夜，却惊云气湿高堂。",
      "尚书座上多游客，独有张翰忆故乡。"
    ]
  },
  {
    "id": "c16655df8e0a2aa60b397b4e0d112b7c",
    "title": "谢左丞自军中至，同宴周德新员外别业",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "坐来清听满风前，顿觉烦襟为洒然。",
      "马上功名真是梦，杯中岁月莫非仙。",
      "浮云对岭张图画，鸣鸟藏花杂管弦。",
      "莫讶周郎宾客盛，雄资英发正当年。"
    ]
  },
  {
    "id": "c16655df8e0a2aa68441b89aca701426",
    "title": "两山亭留题",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "马头曾为使君回，北望新亭道路开。",
      "于越地形缘海尽，勾吴山色过江来。",
      "英雄有恨馀湖水，天地忘怀入酒杯。",
      "珍重谢家林下客，玉山何待倩人推？"
    ]
  },
  {
    "id": "c16655df8e0a2aa6bce84e8edf006f88",
    "title": "汴河怀古",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "家国承平厌万机，轻乘黄屋出京畿。",
      "三年巡狩前王有，千里看花亘古稀。",
      "河畔柳条春自长，苑中萤火夜还飞。",
      "当时九庙躬辞日，肯信龙舟更不归？"
    ]
  },
  {
    "id": "c16655df8e0a2aa6572a0063d2c1fe4e",
    "title": "涵虚阁",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "灵岩寺是馆娃宫，霸国风流梦已空。",
      "楚客智穷三諌后，越师戍合五湖中。",
      "佳人已化朝云白，高阁犹涵夕照红。",
      "谁料后千年过此，却凭阑槛数飞鸿。"
    ]
  },
  {
    "id": "c16655df8e0a2aa6d3292f9d3ed775e1",
    "title": "三月三日，湖上作二首",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "此日谁人肯在家，倾城满意事繁华。",
      "时非上巳不为节，春到牡丹才是花。",
      "雾鬓风鬟湖上女，画轮绣毂道傍车。",
      "儿童尽唱铜鞮曲，未觉人间日易斜。"
    ]
  },
  {
    "id": "c16655df8e0a2aa6d3292f9d3e4cd5b6",
    "title": "三月三日，湖上作二首",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "此日西湖似曲江，湔裙流水碧淙淙。",
      "谁家妇女不红粉，是处水亭皆绿窗。",
      "白发看花春可数，画船扶醉玉成双。",
      "邦人何哂狂居士，老至关情尚未降。"
    ]
  },
  {
    "id": "c16655df8e0a2aa626d0de7c340f1372",
    "title": "丛玉轩",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "河东使君竹成癖，落墨满林烟雨新。",
      "雪壁自期留后日，碧纱谁与护轻尘？",
      "百年聚散同残梦，一代风流不数人。",
      "赖是主僧知敬客，不辞骑马到来频。"
    ]
  },
  {
    "id": "c16655df8e0a2aa67865ab062614951b",
    "title": "游天台山回，别省院诸公",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "明时无日不从容，三月清游在醉中。",
      "晚岫远当云际碧，野花争近马前红。",
      "虽非奉使河源上，犹及题诗浙水东。",
      "甚觉淹留烦从者，腼颜何以答诸公？"
    ]
  },
  {
    "id": "c16655df8e0a2aa6b9bfce35ba6f6392",
    "title": "送马编修还明州",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "当年文采动京城，尽说江南马长卿。",
      "青史可怜成绝笔，白头相见重关情。",
      "内湖柳色春仍好，小院斜阳晚更明。",
      "门外画船堪载酒，玉杯尽向故人倾。"
    ]
  },
  {
    "id": "c16655df8e0a2aa6b403822e29c2517f",
    "title": "题张叔芳参谋南涧草堂",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "狂客构堂南涧滨，涧中濯足任鱼嗔。",
      "日容二仲共三径，家与万松为四邻。",
      "石角钩衣归骑晚，花枝妨帽小园春。",
      "此来不敢歌丛桂，知是淮王座上人。"
    ]
  },
  {
    "id": "c16655df8e0a2aa676f49c6fbacf8483",
    "title": "岁除日，同廖如川至太尉丞相府，留坐说周易，因赐酒并官历，赋此上谢",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "岁晚谬为趋府客，深惭款接异他人。",
      "说经每笑匡衡老，赐酒何容毕卓真？",
      "明日千官瞻魏阙，几时万国共阳春？",
      "家乡似觉无归处，难拟酬恩致此身。"
    ]
  },
  {
    "id": "c16655df8e0a2aa64ebe48b79bf7c80e",
    "title": "赠太史子玄还闽中，子玄侍其师贡秘卿由海道遂赴京师，至浙西，秘卿死",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "险阻蛟龙又则那，只缘有路接天河。",
      "少年谩动乘桴兴，中道俄闻曳杖歌。",
      "司马壮游空岁月，杜陵归梦隔山河。",
      "凭君莫下穷途泪，何处深山无薜萝？"
    ]
  },
  {
    "id": "c16655df8e0a2aa60db2c933f15e807e",
    "title": "右丞周伯温出示前为宣文阁授经郎代祀孔子庙，次韵",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "万世斯文有耿光，端然龙衮閟宫墙。",
      "春秋不独尊周室，金石如闻奏庙堂。",
      "碑树丹楹皇帝诏，盒封黄帕内庭香。",
      "至今仰赖遗经在，师表前王惠后王。"
    ]
  },
  {
    "id": "c16655df8e0a2aa66638e2668840422a",
    "title": "送徐大章建宁路学教授",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "经籍传家二百年，河汾今在路西偏。",
      "文雄虎豹岂徒作，名动京师非偶然。",
      "教领七闽胜作郡，受知八座合称贤。",
      "伫看召入承明署，礼乐遗书在简编。"
    ]
  },
  {
    "id": "c16655df8e0a2aa6c8127e2afe7e11fe",
    "title": "寄我轩，为唐主敬贡士赋",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "人世有生皆我寄，看来造物亦儿戏。",
      "身为蝴蝶何关梦，饭熟黄粱自有时。",
      "形影不烦相赠答，死生同是一希夷。",
      "浊醪到手能成醉，此趣陶潜或可知？"
    ]
  },
  {
    "id": "c16655df8e0a2aa6e10ddd8b242fcdff",
    "title": "送贡师泰尚书入闽，发盐粮供北军",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "尚书奉诏趋闽省，天子深为饷运忧。",
      "使者频来大明殿，亲军犹驻武安州。",
      "浮烟压地朝添灶，明月笼沙夜唱筹。",
      "驿路海棠迎马首，春光难为使君留。"
    ]
  },
  {
    "id": "c16655df8e0a2aa6426d2dae2c89cccc",
    "title": "送杜时中副使",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "南方风土要相宜，小盒槟榔好自随。",
      "蜑户负鱼朝入市，囝娘把烛夜题诗。",
      "三年旧俗犹前日，八郡良家异昔时。",
      "若问苍生苏息否，使车除是一驱驰。"
    ]
  },
  {
    "id": "c16655df8e0a2aa65239c85b89dc6ee9",
    "title": "夜潮",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "禁得钱塘江上潮，恼人偏在可怜宵。",
      "头颅如许更能白，魂魄几何仍欲消？",
      "浊浪渐高河影没，雄风未尽雪山遥。",
      "西流力尽还东下，月满空江共寂寥。"
    ]
  },
  {
    "id": "c16655df8e0a2aa659af200a176c6929",
    "title": "自遣",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "每每樽前惜岁华，牡丹开后似无花。",
      "山中谩说秦为晋，海上难逢枣似瓜。",
      "妄想既空无得梦，神仙所至即为家。",
      "不须更问升沉事，看取西楼月又斜。"
    ]
  },
  {
    "id": "c16655df8e0a2aa63e77294e064bb7f0",
    "title": "秋闺词",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "一曲哀筝感素秋，梧桐落尽碧溪头。",
      "御沟叶上谁题怨，锦字机中自织愁。",
      "纨扇恩情空望望，鲤鱼书信更悠悠。",
      "双星不到银河近，风浪遥于隔十洲。"
    ]
  },
  {
    "id": "c16655df8e0a2aa6ed74c8438ec46a0f",
    "title": "无题",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "及时无物不伥伥，燕语莺啼总断肠。",
      "洛浦轻尘怜故步，扬州旧梦惜馀香。",
      "玉和獭髓宁无药，弦续鸾胶信有方。",
      "便把汉江都作酒，饮时犹恐负春光。"
    ]
  },
  {
    "id": "c16655df8e0a2aa6af00e20953431db2",
    "title": "辨谤诗",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "司议因乘海上槎，河源归路未应赊。",
      "市中徒尔疑成虎，杯内何曾影似蛇？",
      "官事吉凶占鹊语，闺房消息卜灯花。",
      "南风乞得楼船便，六月中旬便到家。"
    ]
  },
  {
    "id": "c16655df8e0a2aa64a8ae164cb91274d",
    "title": "纵饮",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "外湖里湖花正开，风情满意看花来。",
      "白银大瓮贮名酒，翠羽小车歌《落梅》。",
      "身外功名真土苴，古来贤圣尽尘埃。",
      "韶光如此不一醉，百岁好怀能几回？"
    ]
  },
  {
    "id": "c16655df8e0a2aa64533364de16b9649",
    "title": "松筠轩，为湖州沈叔方赋",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "轩居好在松筠里，门外清溪绕屋庐。",
      "文物曾陪诸老后，故家似是百年馀。",
      "客来与酌茯苓酒，月出共看科斗书。",
      "若见渔郎烦借问，桃花清思近何如？"
    ]
  },
  {
    "id": "c16655df8e0a2aa6a24fc7b8d125164c",
    "title": "谢吴起宗写神",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "紫绶空惭老病身，每于时事与经纶。",
      "不呼贺监为狂客，却谓张良如妇人。",
      "潦倒形容何用似，荒唐言语半非真。",
      "凌烟画像今谁在，更与丹青写此神。"
    ]
  },
  {
    "id": "c16655df8e0a2aa6e0397d0199bfcedd",
    "title": "送刘庸道侍老父入闽就养",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "此别为生一怆然，福州远在海南边。",
      "白头病叟年八十，红树寒山路几千？",
      "负米既供为子职，赁车不仰故人钱。",
      "起居莫与槟榔远，风土他乡气候偏。"
    ]
  },
  {
    "id": "c16655df8e0a2aa67f22164b670d42b2",
    "title": "栖霞岭访姚子章",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "买得湖船为访君，望中都是北山云。",
      "风前杨柳惊秋晚，波面芰荷愁日曛。",
      "青史纵能传后世，白头休更说从军。",
      "栖霞有酒能留客，纵饮何妨到夜分？"
    ]
  },
  {
    "id": "c16655df8e0a2aa61dc4692961113bfb",
    "title": "送张伯雅架阁入闽省",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "闻道连年瘴气收，城中风景称清游。",
      "参天榕树快人意，似雪梅花当马头。",
      "海客朝盘送珧柱，囝娘春咏写银钩。",
      "毋嫌习俗闽中利，尽胜吴船唱莫愁。"
    ]
  },
  {
    "id": "c16655df8e0a2aa612d8bc7c778ff9d7",
    "title": "题贯酸斋芦花被诗后",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "学士才名半滑稽，沧浪歌里得新知。",
      "静思金马门前直，那似芦花被底时？",
      "梦与朝云行处近，醉从江月到来迟。",
      "风流满纸龙蛇字，传遍梁山是此诗。"
    ]
  },
  {
    "id": "c16655df8e0a2aa6568d3a39d98935ad",
    "title": "刘生侍贡尚书入闽，卒业",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "藉甚刘生尚古文，师资贡禹卒前闻。",
      "从公未觉山程远，到日须知土俗分。",
      "红嚼槟榔霞满口，白飞鹦鹉雪成群。",
      "七闽自昔称文物，莫说三山尽瘴云。"
    ]
  },
  {
    "id": "c16655df8e0a2aa651f1958c5a0377dd",
    "title": "雨香堂，为晦冈李介夫赋",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "雷电冥冥起晦冈，百年灵气会斯堂。",
      "友人李愿在盘谷，高士严陵是故乡。",
      "薄有资囊供一老，尽将文采付诸郎。",
      "酒坊新斫松杉架，每日风来雨气香。"
    ]
  },
  {
    "id": "c16655df8e0a2aa6f0ba350d49e7105c",
    "title": "题桃源州知州李尚志母暨阳县君蒋氏墓志后",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "小龙冈上有高坟，石表新题蒋院君。",
      "五品官荣清代爵，一封诰织紫鸾文。",
      "生儿何愧孙征虏，作志可无扬子云。",
      "归去帛焚人事毕，大夫原是旧将军。"
    ]
  },
  {
    "id": "c16655df8e0a2aa67b641ee9e091546e",
    "title": "感事二首其一",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "雨过湖楼作晚寒，此心时暂酒边宽。",
      "杞人惟恐青天坠，精卫难期碧海乾。",
      "鸿雁信从天上过，山河影在月中看。",
      "洛阳桥上闻鹃处，谁识当时独倚阑？"
    ]
  },
  {
    "id": "c16655df8e0a2aa67b641ee9c0edc89c",
    "title": "感事二首其一",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "老至翻遭世虑牵，何曾一觉得安眠？",
      "家乡尚远浔阳郡，世事犹如天宝年。",
      "朝报唯瞻辽海上，羽书不断省门前。",
      "长星正在天西北，白水寒沙尽可怜。"
    ]
  },
  {
    "id": "c16655df8e0a2aa69d1ad58ed99a6a88",
    "title": "题原善张府史具庆堂",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "张子构堂题具庆，此生捧檄为荣亲。",
      "府中年少固可数，幕下英才惟此人。",
      "尚褧锦衣加吉服，忘忧萱草共阳春。",
      "移忠锡类从兹起，何患风云不要津？"
    ]
  },
  {
    "id": "c16655df8e0a2aa6a7369643b6e7b4fb",
    "title": "题推官赠行卷",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "圣主搜贤及海隅，王褒歘起应时须。",
      "澧兰处处歌公子，楚国人人颂大夫。",
      "藉甚姓名登制命，沛然霖雨下云衢。",
      "力田孝悌兴岩穴，何异福王遗画图？"
    ]
  },
  {
    "id": "c16655df8e0a2aa601f4acffb7cb6e33",
    "title": "西湖漫兴",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "玉局当年为写真，西施宜笑复宜颦。",
      "朝云暮雨空前梦，桃叶柳枝如故人。",
      "露电光阴千劫外，鱼龙波浪一番新。",
      "伤心最是林逋宅，半亩残梅共晚春。"
    ]
  },
  {
    "id": "c16655df8e0a2aa6852f4c5b6635060d",
    "title": "清概隐居",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "门向东吴好处开，柳花风里白鸥来。",
      "青山对榻容欹枕，黄鸟啼春索举杯。",
      "宾客偶携红袖至，庖厨新得素鳞回。",
      "满前清概谁能领，消得曹公八斗才。"
    ]
  },
  {
    "id": "c16655df8e0a2aa6b9d19e87321535b3",
    "title": "赠仙都生",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "括苍仙都十二城，中有异人毛骨清。",
      "淩风振佩片霞举，乘月吹笙双凤鸣。",
      "山上羊眠知石化，洞中桃熟验丹成。",
      "长镵采药或能见，不识此生真姓名。"
    ]
  },
  {
    "id": "c16655df8e0a2aa66927267cd9343b2f",
    "title": "听雪轩",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "化机潜运本无声，学士情多睡未成。",
      "隐几欲同蝉壳蜕，开门惟恐鹤巢倾。",
      "花飞翠袖寒光动，茶煮银瓶夜气清。",
      "小阁下帘人似玉，舞衣制得五铢轻。"
    ]
  },
  {
    "id": "c16655df8e0a2aa6b85ef2bc236eb009",
    "title": "慧具庵，自滦京回",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "慧师新自上京回，坏色袈裟染劫灰。",
      "河汉路遥难载石，蓬莱水浅不胜杯。",
      "已知道骨鹤同瘦，无复机心鸥可猜。",
      "去把西江都吸尽，却从马祖问如来。"
    ]
  },
  {
    "id": "c16655df8e0a2aa666cdcfcd0d73cb53",
    "title": "仙姑泉，次刘郎中韵",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "谁把丹崖手擘开，钜灵还向此中来。",
      "青冥风露银河近，白日雷霆碣石摧。",
      "神女有时成暮雨，胡麻何处是天台？",
      "刘郎旧不通仙籍，能得题诗在紫苔。"
    ]
  },
  {
    "id": "c16655df8e0a2aa6b5099d65aae5c5e2",
    "title": "江浙省理问朱文选为冀院君求挽诗",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "镜鸾莫更惜孤鶱，白玉台前已抱孙。",
      "冀院君今题凤诰，妇人贵已载鱼轩。",
      "何须出涕悲同穴，政可长歌为鼓盆。",
      "夫婿白头无所憾，只求文采赋招魂。"
    ]
  },
  {
    "id": "c16655df8e0a2aa6d4bbb34c94a8bfe8",
    "title": "湖山堂观牡丹",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "秾香偏惹宦游人，银瓮连车载酒频。",
      "乍雨乍晴三月节，倾城倾国一年春。",
      "却胜飞燕为皇后，谩把惊鸿比洛神。",
      "若问风流谁可赋，只应宋玉是东邻。"
    ]
  },
  {
    "id": "c16655df8e0a2aa6dacab437fc1cc39a",
    "title": "和三脚鸡士壁上韵",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "河上仙翁有洞房，几篷虽小胜舟航。",
      "径花妨帽青霞近，槛竹侵衣白露香。",
      "盘内钓鱼供过客，床头剪月照抄方。",
      "平生养得鸡三脚，几向人间唱晓光？"
    ]
  },
  {
    "id": "c16655df8e0a2aa6ed60a3f995e2a145",
    "title": "素居诗，为山阴王思敬赋",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "养素衡门岁已深，坐看乔木几成阴？",
      "青云不到幽人梦，白发能知阅世心。",
      "负郭无田遗稚子，传家有集是黄金。",
      "绛霞盈颊先生醉，咏遍尧夫击壤吟。"
    ]
  },
  {
    "id": "c16655df8e0a2aa655050c4f69e6a940",
    "title": "送宋倬还南康",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "及此青春还故乡，顺风几日到南康？",
      "峰连五老出空阔，水接二孤来渺茫。",
      "徐福楼船能共载，刘安鸡犬亦相将。",
      "山桃子落都成树，花里应迷旧草堂。"
    ]
  },
  {
    "id": "c16655df8e0a2aa6f42581637b84c8e0",
    "title": "答仁一初禅师次韵",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "富春江头风浪稀，富春山里薜萝垂。",
      "满前明月为谁好，中有高僧劳我思。",
      "意适定同鱼跃处，神清都在鹤鸣时。",
      "仰承山偈难酬答，不是张衡懒赋诗。"
    ]
  },
  {
    "id": "c16655df8e0a2aa6c98cf32306f7cfd0",
    "title": "过峡石山张同知墓上作",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "平生好友说张侯，紫峡云深暮木稠。",
      "朱绂尚能光世泽，黄金元不为孙谋。",
      "衣冠南郡成前辈，风月西湖总旧游。",
      "过此岂胜存殁感，恨无孤剑挂山头。"
    ]
  },
  {
    "id": "c16655df8e0a2aa6a973372350ba60d1",
    "title": "题若水临周昉画，用虞先生韵",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "一片行云出画檐，东风吹恨满眉尖。",
      "凌波鹄峙尘生步，舞镜鸾回月照奁。",
      "杨柳绿肥羞袅娜，樱桃红熟妒香甜。",
      "风流更有惊人处，呼下丹青语未淹。"
    ]
  },
  {
    "id": "c16655df8e0a2aa621b9cd58751cb01d",
    "title": "赠王法师祈雨感应",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "名衔知久达天关，可是风雷指顾间？",
      "禹步祝香才一息，雷声送雨已千山。",
      "公私尽有仓箱望，垄亩都忘稼穑艰。",
      "下土不知蒙帝力，满城箫鼓送龙还。"
    ]
  },
  {
    "id": "c16655df8e0a2aa653ee9e81cfd81ec5",
    "title": "兰窗图，为戴掾赋",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "旧家文献石屏翁，楚国高情世所工。",
      "捐佩忆曾过澧上，浩歌今望在云中。",
      "色欺翡翠滋清露，香澹蔷薇送好风。",
      "可是郎君玉窗里，肯将幽兴出兰丛？"
    ]
  },
  {
    "id": "c16655df8e0a2aa6920b02681ef6a593",
    "title": "谩兴",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "浮世浮名一羽轻，百年何用较衰荣？",
      "满壶好酒供春酌，几尺游丝共晚晴？",
      "明月半遮卢女扇，飞鸿斜引谢家筝。",
      "扬州杜牧无拘束，每到花时最有情。"
    ]
  },
  {
    "id": "c16655df8e0a2aa66fb9965c4d3332af",
    "title": "送戴检校入闽",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "叨忝明时已自分，往还惟是旧斯文。",
      "西窗夜雨同听处，左掖官曹独有君。",
      "茉莉御香腾玉气，荔芰颜色染罗纹。",
      "风流东阁应多咏，肯与幽兰寄暮云？"
    ]
  },
  {
    "id": "c16655df8e0a2aa6410af6a4eb7cc0a0",
    "title": "双清馆",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "庐陵两生来作掾，齑瓮长年冰雪寒。",
      "中书八座共相许，华衮一字诚为难。",
      "风神左右映白璧，文彩上下翔青鸾。",
      "况闻客馆更清爽，秋色南山相对看。"
    ]
  },
  {
    "id": "c16655df8e0a2aa61ab8f85b246068bc",
    "title": "送汤佥书还京",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "天上城开白玉京，仙曹列职侍金庭。",
      "行人半是从龙气，载笔都凭蹑凤翎。",
      "鳷鹊西飞云渺渺，蓬莱东望海冥冥。",
      "道家自古无离别，唯诵空歌送使星。"
    ]
  },
  {
    "id": "c16655df8e0a2aa6499b39f1430a269f",
    "title": "园隐，为方员外赋",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "省郎别业苕溪上，抱瓮日游溪水边。",
      "花径春晴蝴蝶到，菜畦雨过桔槔悬。",
      "儿童惯识题诗客，鸥鸟常随载酒船。",
      "更说陈琳工笔札，独将文采从戎旃。"
    ]
  },
  {
    "id": "c16655df8e0a2aa6cf1502a0e65494ed",
    "title": "估客",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "不用夸雄盖世勋，不须考证六经文。",
      "孰为诗史杜工部，谁是玄经扬子云。",
      "马上牛头高一尺，酒边豪气压三军。",
      "盐钱买得娼楼宿，鸦鹊鸳鸯醉莫分。"
    ]
  },
  {
    "id": "c16655df8e0a2aa63f04018c5708e6ad",
    "title": "题前赤壁赋图",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "黄州故事今何在，汉水东流尚未穷。",
      "一世英雄争赤壁，百年风月属坡翁。",
      "吹箫俊发龙吟后，作赋才豪鹤梦中。",
      "二客从游雪堂夜，丹青犹与昔时同。"
    ]
  },
  {
    "id": "c16655df8e0a2aa6b40c4ba9cdb0a53b",
    "title": "题曹伯起云门山房",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "相国传来几世孙，山堂随处见云门。",
      "侯家画戟固无有，旧物青毡俱尚存。",
      "清誉在人瑚琏器，高情终日凤凰群。",
      "芝兰玉树阶庭秀，已是新承雨露恩。"
    ]
  },
  {
    "id": "c16655df8e0a2aa6bc2c724a9d5222b0",
    "title": "送布政司周照磨赴京听除",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "沿檄回京喜可知，青云毋谓著鞭迟。",
      "供为臣职乃常事，简在帝心惟所司。",
      "宗庙岂遗瑚琏器，羽仪当会凤凰池。",
      "仙郎恋阙情应切，不为河梁住少时。"
    ]
  },
  {
    "id": "c16655df8e0a2aa60dd1599a5e748832",
    "title": "忠养堂，为张府掾赋",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "张氏构堂情已著，毛生捧檄事方新。",
      "府中才俊固多士，幕下孝廉惟此人。",
      "返哺老乌怜白首，宜男芳草擅青春。",
      "莫论日用三牲养，一面欢颜足奉亲。"
    ]
  },
  {
    "id": "c16655df8e0a2aa65e27e47cbab215ad",
    "title": "筠窗图",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "此君何可一日无，徐君为绘筠窗图。",
      "深居碧云怜日暮，展卷清风生座隅。",
      "漆简旧来销翡翠，渔竿钓罢拂珊瑚。",
      "荆南不近周王猎，晚节犹能宿凤雏。"
    ]
  },
  {
    "id": "c16655df8e0a2aa6b8868700da751bd2",
    "title": "秋水轩，为陈惟真赋",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "镜湖一曲越城边，溢岸秋波若可怜。",
      "雪点荷塘看鹭下，烟销沙渚见鸥眠。",
      "赋成骑省从斑鬓，酒在稽山信画船。",
      "何在望洋奔海若，轩中自足管流年。"
    ]
  },
  {
    "id": "c16655df8e0a2aa60706c55b84fff7b1",
    "title": "题大隐庵开士殊无别远翠楼",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "坐来未觉西山远，紫翠千重隔画阑。",
      "此地岂容携酒到，任谁只许卷帘看。",
      "佛炉香共朝云散，客碗茶分雪乳寒。",
      "一自得陪清论后，此心不用倩师安。"
    ]
  },
  {
    "id": "c16655df8e0a2aa6cf6e8184c08cd725",
    "title": "醉渔，为钱思复赋",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "江湖犹自有狂夫，白发萧然负壮图。",
      "睡著任船随月走，醉归临水索花扶。",
      "要知吕望真渔者，可惜郦生非酒徒。",
      "泽畔独醒诚可咏，春风能到雪肌肤。"
    ]
  },
  {
    "id": "c16655df8e0a2aa6182259919e2cf571",
    "title": "次韵处士和埙上人诗",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "每到炉头忆懒残，十年戎马雪窗寒。",
      "乱来亦谓功名易，老去才知世路难。",
      "醉把茱萸应自感，狂题鹦鹉欲谁看？",
      "相逢白发秋风里，何惜银灯照夜阑？"
    ]
  },
  {
    "id": "c16655df8e0a2aa652582177ce75f6e7",
    "title": "司马温公九世孙碏，持公自书独乐园记并东坡诗刻，今将二百馀年，纸不盈尺，手泽犹存。感而赋诗",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "浮云聚散岂堪论，富贵何如道德尊？",
      "几见蓬莱成浅水，可堪风雨换高门？",
      "纸图价匪千金重，手泽传能九世存。",
      "眼见寝园成茂草，却知司马有儿孙。"
    ]
  },
  {
    "id": "c16655df8e0a2aa6b9e8cb2776fcf4a4",
    "title": "留别宝林同别峰讲主",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "酒船漫尔到山阴，赖有高僧在宝林。",
      "不信孤鸾临宝镜，更无流水入瑶琴。",
      "闲吟蝴蝶过邻近，醉击珊瑚坐竹深。",
      "此去浙江才百里，兴来命驾即相寻。"
    ]
  },
  {
    "id": "c16655df8e0a2aa628f490d1b6ce4497",
    "title": "赠李学究",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "裒然缝掖更垂绅，见客何曾有怒嗔？",
      "讲道谁为木铎者，摛词真似玉堂人。",
      "旧书几帙俱先集，修竹千竿是比邻。",
      "每向百花时节到，长裾自醉小园春。"
    ]
  },
  {
    "id": "c16655df8e0a2aa6ad6be83417330c8c",
    "title": "重阳日，寄洞霄宫贾道士",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "天官侍郎曾寄音，因循秋晚始相寻。",
      "张良中岁颇好道，贾岛一生成苦吟。",
      "敢学游山随猛虎，要听捣药试微禽。",
      "丹泉况说红如酒，好与茱萸一处斟。"
    ]
  },
  {
    "id": "c16655df8e0a2aa6d0617fcc52dc9918",
    "title": "田园居",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "早岁归田古所稀，岂同蘧瑗晚知非？",
      "腊醅尽醉鸬鹚杓，春服仍如薜荔衣。",
      "一亩园居皆乐土，百年富贵尽危机。",
      "沙头几动鲈鱼兴，每到花时与愿违。"
    ]
  },
  {
    "id": "c16655df8e0a2aa621b551598d91972b",
    "title": "明州倪师园观猿",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "捷于风雨过乔枝，乍锁名园亦自疑。",
      "几万里来都是恨，第三声后最堪悲。",
      "月沉夜涧魂先去，露滴春梢泪对垂。",
      "富贵岂能长汝役，绿珠还有堕楼时。"
    ]
  },
  {
    "id": "c16655df8e0a2aa60f0d43ef8130e19e",
    "title": "晚归",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "左掖归时日未斜，小园检校旧生涯。",
      "染裙萱草才抽叶，破雪樱桃又着花。",
      "玉斝试斟官给酒，银煎重瀹贡馀茶。",
      "西湖水色春来好，说道风光似谢家。"
    ]
  },
  {
    "id": "c16655df8e0a2aa69988cc4632bd78b3",
    "title": "雪溪船，为李勋赋",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "玉山自倒雪溪船，何似长安酒肆眠？",
      "良夜竹声偏到耳，旧时月色不论钱。",
      "佳儿出见诗能诵，好客来频榻懒悬。",
      "更有落梅歌小妾，尽堪陶写尽馀年。"
    ]
  },
  {
    "id": "c16655df8e0a2aa63705869de91de2b0",
    "title": "径山兴圣万岁禅寺之广福庵，乃昙芳忠公道场，其徒统上人居焉。庵前旧有海棠树，洪武三年，结实大如木瓜，五色有香",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "尝谓海棠春一梦，却成因果结天葩。",
      "有同仙客夸桃实，不待诗人赋木瓜。",
      "龙颔珠今归汝手，锦衣囊合在谁家？",
      "明年燕子来时候，更与维摩作散花。"
    ]
  },
  {
    "id": "c16655df8e0a2aa6c2d58840294f32dc",
    "title": "邻园海棠",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "自家池馆久荒凉，却过邻园看海棠。",
      "日色未嫣红锦被，露华犹湿紫罗囊。",
      "掌中飞燕还能舞，梦里朝云自有香。",
      "银烛莫辞深夜照，几多佳丽负春光？"
    ]
  },
  {
    "id": "c16655df8e0a2aa68b3710dce2bcd116",
    "title": "题王维贤东里草堂",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "周遭多是及肩墙，马过犹知旧草堂。",
      "苔径雨晴蝴蝶乱，药栏风暖牡丹香。",
      "篇诗未觉为时重，杯酒能留共日长。",
      "岂是辋川无作者，却同裴迪赋山庄。"
    ]
  },
  {
    "id": "c16655df8e0a2aa6af04803fd07fa33a",
    "title": "慕云庵",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "此庵长与此云期，大孝终身有慕之。",
      "杯棬更无重饮日，板舆安有再乘时？",
      "行天雨绝皆为泪，落日乌啼总是悲。",
      "谁刻会稽山下石，悠悠千载白云词。"
    ]
  },
  {
    "id": "c16655df8e0a2aa66651db8ca307e768",
    "title": "题秋江送别图",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "故人写出阳关意，都付丹青半幅中。",
      "霄汉正当鸣凤日，帆樯好趁大鹏风。",
      "酒斟鹦鹉偏能绿，花赠芙蓉可奈红？",
      "对此题诗无所属，百年补报是深衷。"
    ]
  },
  {
    "id": "c16655df8e0a2aa6936cb9d190ba9279",
    "title": "寄戴山人",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "近水斋房自掩扉，若耶溪路客来稀。",
      "沉浮里闬时将隐，俯仰人生事已非。",
      "小妾谩歌杨柳曲，高年浑称薜萝衣。",
      "谁能富与封君等，千亩湖田紫芋肥。"
    ]
  },
  {
    "id": "c16655df8e0a2aa6f9e5dbe9614aa1d3",
    "title": "醉题",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "二月莺声最好听，风光终日在湖亭。",
      "清宵酒压杨花梦，细雨灯深孔雀屏。",
      "情在绸缪歌白苎，心同慷慨赠青萍。",
      "方平自得麻姑信，从此人间见客星。"
    ]
  },
  {
    "id": "c16655df8e0a2aa6c462170d86479b4a",
    "title": "赠朝元宫道士邢本初",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "朝元宫里邢道士，神采照人如玉山。",
      "壶中日月付谈笑，天上风云从往还。",
      "虎守杏林丹已熟，龙眠秋水剑长闲。",
      "共传紫气如车盖，往往相随出近关。"
    ]
  },
  {
    "id": "c16655df8e0a2aa63f1f569a24e5e824",
    "title": "观雪",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "银烛高烧锦瑟停，酒杯如对六花倾。",
      "清寒未觉貂裘重，小舞偏怜翠袖轻。",
      "金谷绿珠纷有态，鸿门玉斗碎无声。",
      "九天散漫随风处，莫是天人欬唾成？"
    ]
  },
  {
    "id": "c16655df8e0a2aa61baa0b32bca6567a",
    "title": "筠深轩",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "幽居只在平湖上，万竹冥冥不可寻。",
      "龙化每因风雨过，凤巢都在碧云深。",
      "人皆到此失炎暑，风忽过之如瑟琴。",
      "能有此君相晤对，故家何必积黄金？"
    ]
  },
  {
    "id": "c16655df8e0a2aa6f30192d08b7a8e74",
    "title": "晏居，有怀徐一夔教授",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "逝者如斯继者谁，遗经独抱可深悲。",
      "心忘爵禄身方逸，道载文章老始知。",
      "乳燕试飞华屋静，桐阴初合画帘垂。",
      "古音最爱朱弦瑟，弹向高堂念别离。"
    ]
  },
  {
    "id": "c16655df8e0a2aa67c4732153e714eba",
    "title": "题孝义诗卷",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "可将言行以书绅，淮海维扬见若人。",
      "慷慨分金存乃叔，艰难返骨葬其亲。",
      "刺诗杕杜于今废，高冢麒麟自此新。",
      "俯仰即今无愧怍，平生张掾厚彝伦。"
    ]
  },
  {
    "id": "c16655df8e0a2aa63c771a3c1d0c1eab",
    "title": "补赋征云南掾史凯还诗",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "大侯秉钺行天讨，戎幕论兵职匪轻。",
      "势若摧枯狂虏灭，文无加点捷书成。",
      "日随赤舄纡高步，身附青云致盛名。",
      "入奏定功应赐爵，班超元是鲁书生。"
    ]
  },
  {
    "id": "c16655df8e0a2aa6e6b1a65fc2577222",
    "title": "水竹居，为诸葛伯安赋",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "诸葛南阳有草庐，何如于越此幽居？",
      "门前修竹画不就，湖上好山清有馀。",
      "日暮碧云生怅望，天寒翠袖若愁予。",
      "鲤鱼遗我平安信，尽向琅玕节下书。"
    ]
  },
  {
    "id": "c16655df8e0a2aa62a7e0d7a92a360e1",
    "title": "七夕",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "七夕佳期自古今，双星有烂夜沉沉。",
      "可怜乞巧楼前月，曾照长生殿里心。",
      "鹊引凡情瞻绣户，蝶随秋梦入罗衾。",
      "斜河已没东方白，露湿幽兰思不禁。"
    ]
  },
  {
    "id": "c16655df8e0a2aa60c8b7578b33e76b0",
    "title": "题徐浦墓铭后",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "百年人事谩纷纭，觉却南柯梦自分。",
      "名节不亏惟独行，墓碑无愧是斯文。",
      "器中瑚琏非虚誉，天上麒麟竟失群。",
      "高义有谁如季札，愿同留剑挂徐坟。"
    ]
  },
  {
    "id": "c16655df8e0a2aa6a01aa579c5b80097",
    "title": "送都司邵德章之京师",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "还记樽前会往年，又看沿檄上朝天。",
      "青云自此而升矣，白首何堪为黯然？",
      "剑佩东华深雨露，文章西府盛才贤。",
      "凤凰池上应多暇，为赋停云慰老颠。"
    ]
  },
  {
    "id": "c16655df8e0a2aa66744cd7a9228de5c",
    "title": "题岳鄂王祠",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "落日西湖土一墟，黄泉赤血恨难除。",
      "开边众许侪韩信，举国浑怜丧子胥。",
      "廊庙锦文忘版籍，京师黔首望銮舆。",
      "即今五夜梅花角，吹作南来问信书。"
    ]
  },
  {
    "id": "c16655df8e0a2aa65dcf4450b2209b7f",
    "title": "过湖山堂旧基，见杏花",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "饮赐黄封未几时，丹青池馆尽荒基。",
      "何人富贵可长在，自古衰荣更共之。",
      "乐事恰如春梦觉，狂情惟有杏花知。",
      "醉翁莫说当时醉，团扇题诗忘与谁。"
    ]
  },
  {
    "id": "c16655df8e0a2aa6dfd1cb8c11e295d5",
    "title": "紫薇楼感事",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "太尉当年宴此楼，长绳直欲系清秋。",
      "隔栏画舫是湖水，卷幔青山见越州。",
      "叠鼓夜催诸将舞，高灯春照美人愁。",
      "大夫司马今头白，不独登临感旧游。"
    ]
  },
  {
    "id": "c16655df8e0a2aa6fe73944c3c655c11",
    "title": "自贻",
    "authorName": "张昱",
    "authorId": "c16655df8e0a2aa6d1457b72d1457b72",
    "dynasty": "元",
    "content": [
      "近年颇觉志倥侗，不复行云入梦中。",
      "听曲任教弦有误，赋诗何必句能工？",
      "岂惟走卒知司马，还有滁人识醉翁。",
      "樊素小蛮俱未遣，几曾虚度百花风？"
    ]
  }
]